{"text": "Wir fro Margaretha Sigbotin abtissenn vnd der conuent gemeinlich des gotzhus ze Wurmsbach des ordens von Cittel in Costentzer bystum kunden allen den, die disen brief ansehent oder horent lesen, vnd veriehen offenlich vmb die zwo hofstette, die gelegen sint ze Rozsbach, dero einu ob der lantstrasse lit vnd du ander nid der lantstrasse, die selben hofstette vns zu gehorrent, vnd stosset du nider hofstat nidsich an den sew vnd obnen an die lantstrasse, vnd du ober hofstat stosset obnen an des von Iffendals gut vnd nidnen an die lantstrasse, vnd stossent beide ze einer siten an den Rozsbach, da Burkart Senno von Rozsbach die egenanten obern hofstat von vns ze erblehen hat, sol man wisson, daz da die egenanten hofstette beide ietwederu der andern vber sich selben steg vnd weg geben sol, vnd wer ietweder hofstat inne hat, daz der mit sinen luten vnd gut vber die andern hofstat steg vnd weg haben sol vngeuarlich, als in notdurftig ist vnd si iemer vnschadlichost mugen, ane widerrede. Vnd des ze einem waren vrkunde so haben wir die obgenanten du abtissenn vnd der conuent disen brief mit vnserm insigel offenlich besigelt. Der geben ist an sant Agthen tag in dem iar, do man zalt von gottes geburt drutzehenhundert iar vnd dar nach in dem vierden jare vnd sehtzigosten iare."}
{"text": "In dem namen vnsurs herrun amen. Ich E. du ebtissunna vnde alle der conuent von Magenowe kunden allen dien, die disun briefh lesunt alder horrent lesun, daz wir mit gemeinum rate frowan vnde bruder gegebun hein ze chofunne vnsurn hofh ze Hewnhozh mit allem rehte wr ein lidich gut vnde un an sprechiges vnde wr rihtes von sante Gallen der abtissinnun vnde dem conuent von Tennincon. Daz dis ein warheit si, des wir hie von wr gehen hein, des ist gezug der lupriester von Bichulnse vnde Eber. von Lomesa vnde H. von Hunzincon vnde Hug der Goltsmit vnde bruder Alb. der Huno vnde bruder Wal. vonme Holunesteine vnde bruder H. von Oburberc vnde bruder H. Johc vnde ander lute uil, die es sahun unde hortun, vnde dirre brief busigultur mit vnsurm insigule. Dirre brief wart gegebun ze Magenowe an dem tusungostun jare vnde zvwie hundert jar vnde LXXX vnde ein jar nach unsurs herren geburte, an sante Thomas abunde, vnde sun su ein phunt wahses gebun von dem gute gen sante Gallen."}
{"text": "Ich Chvnrat der ivnge Aglaier burcgraf von Gortzach vergihe vnd tun chvnt allen den die disen brief an sehent oder hoerent lesen, daz Reimbrecht burger ze Lok der min vreierman waz, sich vnd siniv chint von mir geloset hat vmb acht march alter Aglaier pfenninge an daz gotshaus ze Frisingen da auch min herre der ersam bischof Emche des selben gotshauses sin gut vnd sin hilfe zu gegebn hat mit der beschaidenhait, daz Reimbrecht vnd siniv chint furbaz von mir vnd von minem vater vnd allen minen erben vrei vnd ledich sol sin an alle widerrede vnd verzeihe mich auf in aller der ansprache die ich nach im gehabt han oder von dehainen sachen noch gesuchen moechte, vnd verbinde auch mich dar zu daz ich mins herren des bischofs von Frisingen vnd sines gotshauses rechter gwer sol sin hinfvr des selben Reimbrechtes vnd siner chinde swa ich ez ze rehte tvn sol, vnd waer auch daz min vater her Chvnrat oder ander min erben dehain ansprache nach dem selben Reimbrechten oder nach sinen chinden suchten, des gib ich ze burgen hern Chunraden mines vetern svn burcgrauen ze Lok dem vorgenanten minem herren dem bischof, swelhen schaden er vnd sin gotshaus dar an naeme des sol er ir rehter gwer furbaz sin an miner stat, vnd gib ze einem vrchvnde vnd ewiger staetigvng dar vber disen brief mit minem vnd des selben hern Chvnrats insigeln versigelten, mit den geziugen die her nach stent, min herren graf Gerhart der tumprobst von Frisingen, graf Emche probst von Werdse vnd der edel herre graf Hauch von Montfort, Albrecht der richter vnd Dietrich der amman ze Lok vnd ander biderbe laeute, vnd ist der brief gegebn vnd diu taedinch geschehen ze Lok do von Christes geburt warn tausent iar, zwaihvndert iar vnd in dem fvnften vnd nivntzigistem iar, an sant Gregorien abent in der Vasten."}
{"text": "Ich Chvnrat Puchowe. vergich offenwar, vnd tuen hvnt allen den, di disen prief sehent, oder lesen horent. di nv lebent oder hernach chvmftig sint. Daz ich mit woluerdachten mvet. vnd mit meiner hausurowen Alhaiten, vnd mit aller meiner Erben guetleichen willen, vnd auch mit meiner gesweien. Chvnratz van Chukching vnd Lvdweiges van Ybsitz. vnd mit andere irre Erben guetleichen willen, dev halb Stameinmul daz Ibsitz. vnd dev drev halbev lehen auf der Hohenwart. vnd dev drev Nevreut in der swartzen Ibsitz, daz ich allez van dem Gotshaus datz Seydensteten ze lehen gehabt han. meinem herren Apt Gvndachern van Seydensteten. vnd seinem Gotshaus. wesucht vnd vnwesucht, mit allem Cehent, vnd mit allem dem. daz darzue gehort, ze veld vnd ze holtz. ledigleich vnd vnversprochenleich vmb vier vnd tzwaintzig pfunt pfenning wienner munzz. ze chaufen gegeben han, vnd auch ich derselben pfenning gantz vnd gar gewert pin. vnd daz dev red stet vnd vnzeprochen weleib. doruber gib ich vorgenanter Chvnrat Puchowe. meinem herren Apt Gundachern. vnd seiner Samnvng vnd seinem Gotshaus datz Seydensteten disen prief ze vrchund. westaetten mit meinem hangvndem Insigel vnd mit meins gesweien hern Fridreiches des Pfarrer van Aspach insigil. vnd mit hern Chonratz va Seisenekk des Lantrichter Inssigil. Des sint gezeug. Her Lybhart der Prior. her Otakcher. her Rueger van zavch. Her Alram van Reichkerstorf. her walther van Meilestorf, her vlreich der Pauzz. wolfker vam wasen. Rudolf van vgental. Ditreich van winden. Ditreich van Erbing. Alram vnd Hainrich vam wasen. Herman Eisenhof. Hainreich van Elling. Alram vnd Otakcher die Stiller, vnd ander pider leut genueg. Daz ist geschehen datz Seydensteten. do man tzalt van Christes gepurt. Tausent jar. drev hvndert jar. vnd dornach in dem ainem vnd Czwainzigisten jar. an sant Valenteins tag. Nach der Lichtmesse."}
{"text": "Wir Johans von gotes gnaden abte vnd wir der conuent gemeinlich des gotzhuses ze sant Johans sant Benedicten ordens in Costintzer bystum gelegen veriehent offenlich an disen brief allen den, die in sehent horent lesent, daz wir einmutlichen vnd willichlichen gegeben hant vnd geben mit disem gegenwertigen brief dem edeln herren graf Friderrichen von Tockenburch vnd sinen erben alliv div kint halbiv, div Adelheyt des Spehten tohter, div vnsers gotzhuses ist, ietz hat ald noch gewinnet mit Chunr. ab der Egge, der vnsers vorgeschrieben herren von Tockenburch eygen ist, also daz wir noch enhein vnserr nachkom den vorgeschrieben vnsern herren graf Friderrichen von Tockenburch noch sin erben nut sumen sullen an irem halben teyl der kinden mit geriht geystlichen noch mit weltlichen noch mit enheinen sachen. Des ze vrkunde geben wir abt Johans vnd wir der conuent der obgeschrieben ze sant Johan fur vns vnd fur alle vnserr nachkomen disen brief dem edeln herren graf Friderrichen von Tockenburch vnd sinen erben versigelten mit vnsern insigeln, div beydiv dar an hangent. Der geben ist ze Liehtensteig nach Cristes geburt tusent jar, driu hundert jar, in dem sehzigestem jar, an sant Scolatiken tag der heyligen megde."}
{"text": "Ich Weichart von Toppel, hofrichter in Osterreich, vergich, daz fur mich cham in daz hoftaiding, do ich sas an einem rechten, der geistleich herr, her Symon, probst datz Stain, und chlagt mit varsprechen an seiner herren stat, hern Dyetreichs abt datz dem Chotweig und des convent daselbs hintz Jansen dem Velebrvnner, daz er in irn zehent ze Velebrunn von suben lehen und von aller ir weinwachs daselbs innehiet mit gewalt, des si enkolten habent umb dreizzig phunt Wienner phenning, und chlagt daz als lang hincz im, uncz daz er im vront alleu seine guter gelegen zu Velebrunn und ein holcz, daz da haist di Reingrub und daz Hessholcz, und nam auch daz ze rechten tegen aus der vron, als er ze recht solt. Darnach in dem nasten hoftaiding cham er aber fur recht und pat vragen mit varsprechen nach der vron, waz nu recht wer. Do ertailten di lantherren und geviel im auch mit vrag und mit urtail, seid der vargenant Jans der Velebrvnner noch sein anwalt noch niempt nicht enantwurt wer, und di vargeschriben gueter nicht verantwurt hiet nach der vron, als er ze recht solt, man solt den egenanten herren Dietreichen abt datz dem Chotweig und den convent daselbs der vargeschriben gueter gewaltich machen und an di gewer setzen innzehaben und allen irn frum damit ze schaffen so lang, untz daz sie der vargeschriben dreizzig phunt Wienner phenning gar und genczleich davon verricht und gewert werden, und sol daz auch mein herr der herczog darauf schirm oder swer an seiner stat gewalt hat in dem land ze osterreich. Mit urchund des priefs, geben ze Wyenn des mitichens nach dem prehentag anno domini MCCCL septimo."}
{"text": "Ich Alber, der purkrof van Gors, vergich vnd tuen chund allen den, di nu lebent oder hernach chunftich werdent, di den prief lesent oder horent lesen, daz ich durich di andacht vnd durich di grozzen lieb, di ich han zu den erbern geistleichen leuten, zu apt Mathesen vnd der sampnung gemain sand Lamprechts gotshaus zu Altenburch, so han ich in vnd irem chloster mit wolwedachtem muet vnd mit gutem willen mein selbes vnd meiner hausuraun vron Annen, mit gunst vnd willen meiner swester vron Reichkarten, vnd meins swagers, herrn Hertneids van Chranichperch, irs wiertes, vnd mit gutem willen aller meiner erben, guschaft vnd gugeben zu der zeit, do ich iz wol getuen macht, leutterlich durich got, ze hilfe vnd ze trost meiner sel vnd aller meiner vodern sel, meins rechten aigens alles daz guet vnd alle di gult, di ich han in den zwain dorfern datz Vlreichslag vnd datz Metzleins, di gelegen sint pai Baidhouen, mit allem dem, daz dorzu gehort, zu veld vnd ze dorfe, iz sei gestift oder vngestift, versuecht oder vnuersuecht, swi iz genant ist, do man ierleich van dienet dreutzechenthalb phunt phenning an drei phenning Wyenner muniz an sand Michels tag, vnd dient man auch van zwain lechen datz Vlreichslag sechzechen Wyenner phenning an sand Gorigen tag, vnd daselbes von einem hof einen mutt habern, der gerait ist fur ein halb phunt phenning gelts; man dient auch von Vlreichslag vnd van Metzleins dreitzechen schilling ches vnd suben ches, einen igleichen gerait fuer zwen Wyenner phenning, vnd ocht vnd viertzich vaschanghuener, ie daz huen geraittet fuer drei Wyenner phenning. Dorzu han ich geschaffet vnd in gegeben meins rechten aigens ain lechen, daz do leit datz dem Gotzels, davan man ierleich dienet subentzich Wyenner phenning an sand Michels tag, vnd datz dem Vlreichs auf vberlent an zechen svben schilling phenning gelts Wyenner muniz, di man ierlich dienet an sand Gorigen tag. Daz uorbeschriben guet allez, mitsampt der gult, swi di genannt ist, di geraitt ist fuer ochtzechen phunt phenning gelts Wyenner muniz an neun vnd zwaintzich phenning gelts, han ich uorgnanter Alber geschaft vnd gegeben dem chloster vnd der sampnung datz Altenburg, also mit auzgenommer red, daz seu sich des nach meinen tod schullen vnderwinden ewichleich vnd vreilich ze haben mit allem dem recht vnd nutzze, als ich iz vnd mein vodern in rechter aigens gwer herpracht haben, vnd allen iren frum damit schaffen an allen irresal. Vnd schol mein swager her Hertneid van Chranichperch vnd mein swester vro Reichkart mitsampt iren erben vnd ob ich selb erben gewinn, seu an dem uorgnanten guet nichtes irren, denn daz seu des vnuerschaidenleich recht geuer vnd scherm schullen sein dem chloster datz Altenburch, nach aigens recht vnd des landes recht in Osterreich. Vnd hat sich der erber herr apt Mathes, vnd die samnung datz Altenburch gegen mir vnd allen meinen erben verpunden mit ir trewen, daz seu vnd alle ir nachkommen mir vnd allen meinen vodern einen ewigen iartag wegen schullen in irem chloster alle jar des nechsten Mentags vor sand Symons tag, iz irre dann ehaft not, so schullen si in wegen zu hant des nechsten tags darnach, mit zwelif phunt Wyenner phenning, di der apt geben schol van der uorgnanten gult, dovan man chauffen schol vmb ocht phunt wein vnd proet vnd vleisch, als verr di geraichen mugen, vnd tailen armen leuten, vnd vier phunt phenning schol der apt geben den herren in den conuent an dem selben tag zu pezrung ire phruent. Vnd schullen seu mir vnd meinen vodern an dem iartag ein vigili singen an dem obent, vnd des margens ein messe singen van den selen, vnd vier chertzen aufzunden pei meinem grab, di an dem obent prinnen pei der vigili, vnd des margens pei der messe. Dorzu schol mir ein igleich priester datz Altenburch ein messe sprechen des selben tags van den selen, vnd an dem nechsten tag dornach schullen seu anheuen zu sprechen dreizich messe van den selen nach einander auf ainem alter, an allen vnderlaz, zu hilfe vnd. zu trost meiner sel vnd aller meiner vodern sel. Iz schol auch meiner erben ainer zu dem iortag chomen alle iar, oder mit sechs pherften darzu senten, der man da phlegen schol paide des abents vnd des margens, so man zeitleichist mag. Wer auer daz, ob der apt vnd di sampnung datz Altenburch meinen iartag liezen abgen, vnd den ewichleich nicht wegiengen, als an dem prief geschriben stet, des seu mit erbern leuten vnd an erbern sachen vberuaren wurden, so schullen sich mein nest erben des vorgnanten gutes vnderbinden mit ir gutleichen willen, vnd daz geben dem chloster und der sampnung hintz Zwetel mit allem dem recht vnd nutze, als ich daz hintz Altenburch gegeben han, also daz si mir vnd meinen vodern einen iartag davan wegen zu gleicher weis, als seu den zu Altenburch wegangen scholden haben. Iz schol auch mein eltister sun, ob ich chind gewunn mit meiner hausurawn, des uorgnanten gutes vogt sein an des chlosters schaden. Ist auer daz, ob ich an erben verschaid, so schol mein swager her Hertneid van Chranichperch des selben gutes vogt sein an des chlosters schaden, di weil er lebt. Swenn auer er nicht enist, so schol die vogtai erben auf seinen eltisten sun, ob er den hat pei meiner swester, der daz auch vogten schol an des chlosters schaden. Teten seu des nicht, vnd si des vberuarn wurden mit erbern leuten an erbern sachen, so schol di vogtai van in ledich sein, jn vnd irem chloster ze Altenburch einen andern vogt ze nemen vber daz selb guet, nach rat vnd mit hilfe des landesfursten in Osterreich, der nechstea erben ainen meins geslechtes, der in vnd irem chloster zu Altenburch nutz vnd guet sei. Daz di red vnd daz vorweschriben selgret furbaz stet vnd vnzeprochen ewichleich weleib, gib ich oftgnanter Alber der purkrof van Gors dem chloster vnd der sampnung datz Altenburch den prief zu ainem steten zeug vnd zu ainem sichtigen vrchund vnd zu ainer ewigen vestenung diser sach, versigelten mit meim insigel, vnd mit meiner swester vron Reichkarten insigel, vnd mit meins swagers insigel hern Hertneids van Chranichperch. Des auch gezeug sind her Stephan van Meissaw, obrister marschalich in Osterreich, vnd mein ochem her Weychart van Winchel mit irn insigeln, vnd ander piderb leut genuech, den di sach wol chund ist. Der prief, ist geben zu Gors, nach Christes puert vber dreutzechen hundert iar, darnach in dem viertzkisten iar, an sand Georigen tag."}
{"text": "Wir Hainreich vnd Weigant bruder von Maessenberch veriehen an disen brief vnd tvn chvnt allen den di in sehent oder hoerent lesen, daz wir vns aller der ansprach vnd rehte di wir wanten oder mochten haben an den huben vnd auf alle dem daz dar zv gehoert, besuht vnd vnbesuht, di in dem Weinperg vnd veberal swa si niden auf der Marih auf des gotshaus aigen von Freising gelegen sint, vnd di wir ze lehen iahen von vnserm herren bischof Emchen von Freising vnd von seinem gotshaus, verczigen haben vnd verczeihen gaenczlich vnd gar an disem brief fver vns vnd alle vnser erben vnd nahchomen also, daz wir vnd alle vnser erben vnd nahchomen fuerbaz dhain reht, noch dhein ansprache darauf gehaben muegen vnd dar vmb hat vns vnser vorgenanter herr bischof Emch von Freising von besundern gnaden gegeben vierzehen march loetiges silbers Wiennischs geloetes der wir gaentzlich vnd gar von im gewert sein. Dieser taiding sint zevg graf Gerhart der tumbrobst ze Freising, abbt Chvnrat von Weihensteven, maister Chvnrat chorherr ze Mosburch, her Ott der iung von Liechtenstayn, Chvnrat burchgraf ze Lok, her Fridreich von Muraw, Johans vnd Fridereich chorherrn von sand Andre ze Freising vnsers vorgenanten herrn bischof Emchen von Freising schreiber. Vnd dar veber ze ainem vrchvende haben wir vnserm herrn bischof Emchen vnd dem gotshaus ze Freising gegeben disen brief versigelten mit vnser baider insigeln, der ist geschriben ze Lok do man von Christes geburtt zalt drevzehenhundert iar dar nach in dem nevnten iar, des naehsten Svnntags vor sand Lavrencij tag."}
{"text": "Ich Hainrich vnd Chvnrat, wir zwen prveder gehaizzen von Cheyaw wir tvn chunt allen den, di disen prief lesent oder horent lesen, di nv lebentich oder her nach chvnftich sint, daz wir mit gvetem willen vnser selbes vnd vnser peder havsfrowen vnd vnserr chinde, miner frowen vron Elspeten der abbtessinn von sand Bernhart vnd aller der samnvnge ledichlich haben avf gegeben dreizzich pfenninge geltes datz Retzpach von dem weingarten, der da haizzet der Vasolt vnd haben daz getan dvrich vnserr sel willen, daz man vnser und vnserr vodern da pei gedench, vnd wir geloben in avch daz selb dienst, daz oberhalb genant izt, zeschermen nach des landes recht ze Osterich fuer alle ansprach, vnd ze einer ewigen steticheit diser sache, so geb wir den vorgenanten frowen von sand Bernhart den gegenbvrtigen prief versigelten mit vnserr peder insigeln. Diser sache sind gezevge her Stephan von Meyssaw, der des vorgenanten chlosters Stifter izt, vnd avch sein svn her Vlreich, her hainrich von Pernhartstorf unser ritter vnd anderr frumer laevt genuech. Ditz dinch ist geschehen vnd der prief ist geschriben dv von Cristes gepvrt waren ergangen tavsent iar und drev hundert iar, dar nach in dem nevnten iar an sand Georigen tach dacz sand Bernhart in dem chloster."}
{"text": "Wir Kungund Graffin zw Orttenberig veriechen offenlich an disem brief vnd thun kund allen den, dj in sechent oder horent lessen, Das wir vnd vnser Erben mit gutem willen vnd mit wolbedachtem Muett vns gar vnd ganczlich verzeichen vnd verzigen haben lawtt vnd gutt vnd aller der Herschafft, so die vnser lieber Sun graf Hainreich von Orttenburg hatt, versucht vnd vnuersuchtt also, das wir vnd vnser Erben hintz im vnd hintz seiner hawsfrawn vnd jrn Eriben, dj sy miteinander gewinen, kainen krieg noch ansprach haben in kain sachen weder klain noch gross vmb diselben herschafft, als vor geschriben ist. Das das jm vnd seiner hawsfrawn vnd jren Erben also statt vnd vnzeprochen peleib, daruber geben wir disenn brief zw ainem vrkund mit vnserm Insigl versigelt, Der geben ist, do man zalt von Kristi gepurd drewzechenhundertt Jar, darnach in dem ains vnd zwaintzigistem Jaren des negsten Suntags Nach dem auffarttag."}
{"text": "Allen den, die disen brief an sehent lesent oder horent lesen, kunden wir Albreht vnd Friderich von Bussenang gebruder ritter vnd frigen in Costentzer bistum vnd uergehint offenlich an disem brief, dz fur vns kam der beschaiden man Cunrat der Rise burger ze Wile vnd uersaste mit vnseren handen willen vnd uerhengende den zehenden gelegen ze Landoltswalde, der von vns lehen ist, Adelhaide siner elichun wirtenne, Cunratz Muntbrates salgen tohter von Costentz, Adelhaide, Annun, Angnesun vnd Cunrat iro baider elichen kinden vnd dar nah allen kinden, du der selbe Cunrat Rise vnd du vorbenempte Adelhaid sin elichu wirtenne immer bi an ander gewinnent, ze ainem werten pfande mit allem reht, so dar vnd dar in gehoret, fur funfzig mark silbers genames vnd vnuersproches Costentzer gewihtes mit solcher beschaiden, wenne der vorgescribenun kinde kaines vs gesturet vnd beraten wirdet von vatter ald von muter, dz sol gar vnd gantzlich von dem zehenden dem vorbenempten sin vnd gan vnd sol du andern sinu geswstergit noh sine muter dar an nimmer me bekrenken vf gaistelichem noh weltlichem geriht noh ane reht kainen weg. Vnd ze merer sicherhait aller vorgescribener ding henken wir vnseru aigenen insigel an disen brief. Dis geschach vnd wart dirre brief geben, do von gottes geburt warent drutzehenhundert jar, vierzig jar, dar nah in dem dritten jar, an der midchun in den pfingsten."}
{"text": "Ich Oth der Tuersse von Rauchenekke vergieh vnd tun chvnt allen den, die disen prief lesent oder horent lesen, die nv lebent vnd hernach chvnftich sint, daz paul der Maer von Nidernleizze Vnd sein hausvrowe vro Peters Vnd ir erben von mir zv rechtem lehen gehapt habent zehen schillinge wienner phenninge geltes auf einem lehen behauster holden gestiftez gvtes, daz da lait datz Nodendorf, mit alle dev vnd dar zv gehort ze velde vnd ze dorf, gestift oder vngestift, versvecht oder vnversvecht, swie so daz genant ist, vnd habent daz selbe gvt verchauft vnd ze chaufen geben den erbarn Geistlichen levten, pruder Jacoben zv den zeiten Apt zv dem Heiligenchrevtze vnd der Samnunge gemaine, als si besvnderlich prief von in habent versigilt mit meinem insigil, Vnd mit Jansen insigil meins svns, vnd mit Pauln insigil des Maer vnd mit seins pruder insigil Jansen. Die aigenschaft der vorgenanten gvlte han ich Ott der Tuersse mit willen vnd gvnst meines svns Jansen vnd ander meiner erben mit verdachtem mvte zv der zeit, do ich iz wol getun mochte, aufgeben den egenanten Geistlichen levten zv dem heiligenchrevtze fvrbaz ledichlichen vnd vreilichen zehaben vnd allen irn frumen da mit ze schaffen, verchauffen, versetzen vnd geben, swem si wellen an allen irresal. Vnd sein auch wir ich Ott der Tuersse von Rauchenekke vnd ich Jans sein svn vnverschaidenlich mit sampt vnsern erben der vorgenanten aigenschaft der egenanten gvlte vnd swaz dar zv gehort, als vor verschriben ist, der vorgesprochen Geistlichen levte zv dem heiligenchrevtze vnd aller ir nachchomen rechter gewer vnd scherm fvr alle ansprach, als aigens recht ist vnd des landes recht ze Osterreich. Vnd daz disev sache fvrbaz von vns vnd von allen vnsern nachchomen also ewichlichen staet vnd vnverwandelt beleibe, dar vmb so haben wir in geben disen prief zv einem offen vrchvnde vnd zv einem waren gezevge vnd zv einer ewigen vestnvnge diser sache versigilten mit vnser paider insigiln. Diser prief ist geben ze Wienne nach Christes geburt vber Drevtzehenhundert iar in dem Dreitzgisten iar dar nach, an dem Pluemoster abent."}
{"text": "Ich Jans der Chemnawter vnd Symon mein vetter vnd all vnser erben veriehen vnd tun chunt allen den, die den prief sehent oder hoeren lesen, daz wir rat vnd gunst aller vnserr frwnd haben gehabt an der czeit, do wir ez wol getun mochten, vmb daz geschefft vnsers lieben vetters seligen sel Vlreichs dez Chemnawters vnd vnserr erben haben wir gechaufft daz gut, daz da genant ist der Perg in Rewthaimer pfarr ze nechst pei der widern auf dem selben perg, von vnserm enen Walchain dem Kerspergeren vnd daz erb recht auf der nidern Widem in der selben pfarr hab wir ab gechaufft. Die selben ablosung vnd das gut auf dem perg cze Rewthaim, daz vnseres enen Walchains dez Kersperger gewesen ist. geben wir vnd schaffent ez mit aller seiner zugehorung cze veld cze holcz vnd cze dorf, als ez von alter her ist chomen mit allen nuczen vnd rechten, dem erbern herren dem probst vnd dem conuent dacz sant Nyclaw cze Passaw czu irrer czu kirchen gen Rewthaim, die da gehoret gein Widemspach irrer kirchen, fur ain freis lediges aign vnuerchumercz, daz sie da mit hinfur mugen schaffen allen iren frum wie in geuelt mit verseczen oder verchauffen oder wie sie iren frum vnd nucz mugen da mit geschaffen durch vnsers lieben vetterns sel wegen des vorgenannten VIreichs dez Chemnawters vnd aller vnserr erben. Vnd wazz sie an gieng von ieman von der gueter wegen, die oben in dem prief geschriben seint, oder schaden nemen, daz schullen sie haben auf aller vnserr hab, die wir habent, wa dew sei, vnd schullen ir furstant sein vnd geweren vor geistleichen vnd weltleichen gericht an all irr scheden. Vnd daz allez sampt ewigleich stett peleib vnd sei, so geb wir in den prief versigelten mit meinem Jansen des Chemnawters anhangundem insigel, dar vnder sich verpint mein vetter Symon der nit aigens insigels hatt vnd all ander vnser erben vnd auch czu waren geczwgnuzz mit Jansens des Saurchaimers anhangundem insigel vnd mit Hainczels ab dem Lerpuhel cze Wangchaim anhangundem insigel, die wir fleizeleich dar vmb gepeten haben in an schaden. Der prief ist geben worden, do man zalt von Cristes gepurt drivczehen hundert jar vnd in dem drew vnd achczistem iar, an dez hailig Craucz abent, alz ez funden ist worden."}
{"text": "Allen den, die disen brief ansehent, lesent alder horent lesen, tun kunt ich Bilgri von Tobel ritter mit rehter vergiht, daz ich dem erwirdigen herren grauen Albreht von Werdenberg vnd allen sinen erben han ze koffend gegeben mit allem reht alle die aigenschaft, die ich het ald han solt an der wis vnd an allen gutern, die Herman Philippe von Rinegge von mir ze lehen het ald haben solt, vnd alles daz gut, daz Wernher vnd Vlrich gebruder von Tale vnd Dietrich von Vnderach vnd sin bruder von mir ze lehen hettend, vnd vber al alles daz gut vnd dv guter, die ze Rinegge in der stat ald vor der stat vnd ze Tal in dem dorf ald vmb daz dorf vnd ze Vnderach in dem dorf vnd vor dem dorf von mir lehen ist gesin ald solt sin, swie es von minen vorderen an mich herbraht ist von reht ald von gwonhait, gesuchtz vnd vngesuchtz, vmb zwainzig phunt phenninge Costenzer munze guter vnd genger, die ich dar vmb enphangen han vnd bekert in minen nutz, vnd verzihe mich fur mich vnd alle min erben aller der reht vnd gwonhait, die ich vntz her dar an hette ald haben solt, vnd aller ansprach vnd vorderung gen im vnd sinen erben, da mit er ald sv an gaistlichem ald an weltlichem geriht an den vorgenanten gutern bekrenket mohten werden. Vnd daz dis sicher vnd staete belibe, gib ich disen brief fur mich vnd min erben besigelten mit minem aigenen insigel dem vorgenemten erwirdigen herren grauen Albrecht vnd allen sinen erben ze ainem vrkvnde der vorgeschribenen dinge. Bi disem koffe warent erbar lut, die sin gezuge sint, die hie nach geschriben sint, her Vlrich Hvrling ritter, Wernher von Berg, Philippe von Dancratzwiler edel kneht, Eberhart Sumerlop amman ze dem Hailigenberg vnd ander frume lut. Dis geschach vnd wart och diser brief gegeben zem Hailigenberg in der burg in dem jar, do man zalt von Cristes geburt druzehen hundert jar vnd dar nach in dem vier vnd drissigosten jar an aller hailigen tag."}
{"text": "Ich Dietmar Geyer von Olecht vergich an diesem prief vnd tuen chunt allen den, di nu sint oder noch chunftig werdent, di disen prief lesent oder lesen horent, daz ich mit verdachtem muet vnd mit gueter vrevnt rat vnd durich meiner Hausfrawen vrowe Gerwirgen pet willen der got genad, di mich dar vm pat pei ierem lemtigen leib vnd ich irs auch gelubt, gegeben han einen weingarten, der gelegen ist datz Medlich pei den Langen setzen vnd haizet des Geyers setze, Dem Conuent datz dem Heyligen Chrevtz in der heren sichhaus, da man dy sichen heren heren pesundleich von trosten schol nach meinen tod, ob ich in versparen mag, gentzleich vnd ledichleichen mit allem dem recht, als ich in gehabt han nach des pergez recht, durich meiner sel wille vnd durich meiner hausfrawen sel wille vnd durich vnser paider vodern sel wille zv der zeyt, vnd ich ez wol getuen macht, mit also auz genomer red, daz mich der vorgenanten Samnunge heren sichmaister, swo ich stirib, mit seiner chost nemen schol vnd fueren in daz chloster vnd pestathen in der heren freythof nach des Ordens gewonhait. Vnd daz daz stet beleib vnd vntzeprochen, darvber gib ich vor genanter Dietmar Geyer disen prief versigelten mit hern Fridreichz des Haeuzzen Insygel, der des selben weingarten perchherr ist vnd im dienet sechs phenninge ze perchrecht, zve einer offen vrchund diser sache. Daz ist geschehen nach Christes gepurd vber Drevzehenhundert Iar dar nach in dem drev vnd zwaintzigistem Iar, an sand Michelz tag."}
{"text": "Ich Ott Schech Hern Marchartz sun tvn chunt vnd vergich an disem prif allen, di in sehent, lesent oder horent, mit sampt allen minen erben, Daz ich mit verdachtem mvt vnd mit gutlichem willen aller miner erben Dem Gotshavs hintz Gersten han geben durch miner sel vnd miner baider hausvrowen alhaiten vnd annen vnd aller vnser vodern sel willen vnd hail auf sant Cholmans alter zwai Gut, ains in Sirnicher pharr haizzet an der stelzhub vnd dient nvr ein phunt phenning zwir in Jar an sant Nyclas tag vnd an sant Goren vnd zwai hvner vnd vier vnd zwainzich phenninge ze anlait ab vnd auf. Daz ander gut leit in Ternperger pharr am raday vnd haizzet an Ekke vnd dient achzich phenninge an sant Michels tag vnd zwai hvner vnd ze anlait ab vnd auf zwainzich phenning, vnd han ich abgenomen vnd geleit di stevr auf den zwain guten durch miner vnd aller miner vodern sel willen, vnd van dem dinst der zwair Gut sullen alle wochen auf sant Cholmans alter zwo mess gesprochen werden vnd van der mess drey phenning, des eritages van dem hailigen gaist vnd des Samptztages van vnser vrowen ze hilf vnd ze trost miner vnd miner baid hausvrowen vnd aller miner vodern seln. Vnd swo man dar an savmich wer, so suln sich min nest erben der vorgenanten gut vnder winden vnd inne haben so lang, daz di mess wern ervollet, di da versavmpt sint. Daz di sach stete vnd vnzerbrochen beleib van mir vnd van allen minen erben, gib ich disen Prif versigelt mit minem insigel vnd mit Hern Marchartes insigel des Prevhafens zv einem ewigen vrchvnde. Vnd ist der Prif gegeben, da ergangen warn nach christes geburde drevzehen hundert Jar vnd vier vnd zwainzich Jar an sant Gorgen tag."}
{"text": "Ich Meinhart der rihter vnd die gesworn der rat von Lintz tvn allen den chunt, die den prief an sehent, daz wir allen den chriekch, den vlreich der Pfenninch vnd sein hausvrawe vre Chunigvnt vnd ir tohter Margaret enneher hawent gehabt vmb ir peder eribtail, haben verschaiden vnd verrihtet nach der pesten puriger rat von der stat ze Lintz vnd avch nach desselben chindes Margareten nachster vreunde rat vn avch mit gvtem willen des selben chindes Margareten vnd avch mit gvtem willen vlreiches des pfennings vnd seiner hausvrawen vren Chvnigvnden vnd ist avch daz geschehen paidenthalben on allez vurzokch mit rehter vurzihte Also, daz vlreichen dem pfenninge vnd siner hausvrawen vren Chunigunden werden sol div sattzvnge avf der hofstat zenechst dem Harbrunner vnd div Hvb datz Leuntinge vnd der hof avch ze Levntinge auf dem perige vnd der weingarte datz Pach kegen Tyernstaine, Daz si mit dem gvte, daz hie benant ist, ewichleichen schaffen svln ze verchauffen oder ze versetzzen, zv swiv si des bedurffen, daz sev dar an niemen irren sol. Dar vmbe ist dem vorgenanten chinde Margareten beschaiden vnd gegeben ledichleichen div zwai haus pei dem tor, da der wagner Chvnrat da inne ist vnd daz ze nechste vor an dem selben hause leit kegen der strazze, Icz sol avch vlreich vnd sin hausvrawe daz selbe chint Margareten vnd div vor genanten heuser inne haben, daz man daz chint mit den selben heusern bestatten mvg. ist awer, daz daz selbe chindel stirbet e, daz man iz ze manne geb, so svlen dev selben heuser sein mvter vren Chvnigvnden hin wider an erben as e. Iz stet avch daz voder haus, daz dem chinde beschaiden ist Margareten nevn pfvnt pfenninge, daz selbe haus sol im avch vlreich der Pfenninch vnd sein hausvrawe des chindes mvter losen vnd ledikch machen in drin iaren von dem hofcins vnd die selben losvnge sol daz selbe chindel haben avf der hofstat zenechst dem harbrunner, Daz disew red nv vurbaz an alle wider red stet vnd immer mer ewikch sei, da gewen wir disen brief vber ze vrchvnde mit vnser stat insigel bestetet vnd mit den gezivgen, die pei der selben gescheffte sint gewesen, Daz ist Her Ewerhart von walsse Lantrihter ob Ens, Her Meinhart der rihter, Her vlreich der mautter, her Hainreich der Prantter, wernhart an dem vrfar, jacob von wels, Hainreich der Chroppf vnd ander piderb Leute. Ditz ist ze Lintz geschehen von Christes gepurt Tausend jar, zwai hundert iar, in dem ohte vnd ochtzkisten iar an dem ohten tag sant Agnesen tag der marterrerrinne."}
{"text": "Ich Anna von Altstetten wilent dez Haydenn von Emptz elichu wirtin tun kunt vnd uergich mit offnung dis gegenwurtigen briefes allen den, die in ansehent oder horend lesen, daz ich mit guter uorbetrahtung willenklich vnd vnbezwungenlich mit gesundem lib gemachet gegeben vnd zu gefuget han minem lieben bruder Hainrichen von Altstetten lut vnd gut vnd gemainlich allez daz, daz ich ietz han ald iemermer hernach gewinnen moht, ez si varends ald ligentz benemptz ald vnbenemptz besuchtz ald vnbesuchtz vnd nemlich ze Rebstain den hof, da ietz Hans am Stain uf sitzet, mit aller zu gehord vnd daz gutli, daz ietz Hans Wakerli buwet, och ze Rebstain mit aller zu gehord, vnd ze Beltzruti daz gutli mit aller zu gehorde, da ietz Haini Gesensun uff sitzet, vnd vier mannmat wisan ze Emptz haizent daz Gaismad vnd aber vier mannmat wisan ze Emptz haisent dez Boschers brul vnd funf mannmad wisan och ze Emptz haisent im Stochach vnd vier mannmat wisan aber ze Emptz haisent dez Hasen mat. Dis gemacht vnd zufugung ist och beschehen vor unserm genadigen herren apt Gerigen ze den selben ziten herren dez gotzhus ze sant Gallen, do er ze Appenzell in siner vesti ze geriht sazz mit dem stab, vnd daz selb gut allez, daz vorgeschriben ist, benemptz vnd vnbenemptz nam der egenant unser genadiger lehenherr apt Geri durch minr bet willen uf an sin hant vnd leh ez minem bruder dem vorgeschriben Hainrichen von Altstetten mit allen den rehten vnd zu gehorden, als ez do kraft vnd maht solt vnd moht han. Vnd do dis alles also vollfuret wart, ze der selben stett do enphieng ich du obgeschriben guter allu von minem bruder dem egenempten Hainrehen von Altstetten wider ze niezent vnd inn ze hend, alle die wil vnd ich leb, vmb ainen genanten zins, den ich im och rihte vnd gerihtet han allu iar vnuerzogenlich. Ez ist och berett, wenn got uber mich gebutet, daz ich von todes wegen ab gan, so sol der obgenant Hainrich von Altstetten min bruder durch minr sel hails willen gen zway phfunt guter phfenning Costentzer muns an den buwe der cappell ze Emptz in dem dorf gelegen, aber sol er gen zway phfunt phfenning vmb ain ewig gelt den priestern, ir sig ainr ald zwen, die denn ze der selben cappelle sitzent, vnd alle die wil vnd er du selben zway phfunt nit an hat gelet, so sol er iarklich den selben priestern oder aim, ob nun ainr da war, gen drig schilling phfenning guter Costentzer muns, daz da mit min iarzit begangen werd. Er sol och gen minem bruder herr Eglolf dem gaistlichen man dez gotzhus ze Phfafers ain phfunt phfenning vnd dem phaffen ze Lustnow funf schilling phfenning vnd den zwain phfaffen ze Altstetten och funf schilling phfenning vnd in daz Ebnod den brudern ze sant Maria Magdalenen zehen schilling phfenning allez guter Costentzer muns. Vnd aller diser vorgeschribner ding ze ainem waren vnd offnen urkund so henk ich du egenant Anna von Altstetten wilent dez Haiden saligen von Emptz elichu husfrow min aigen insigel an disen brief. Ich der egenant Hainrich von Altstetten uergich och offenlich mit urkund dis briefes, allez daz voll zefurent ze volbringend vnd ze vollaistend von miner swester wegen ze hant nach irm tod, daz von mir hie uor an disem brief geschriben stat, vnd och daz dis allez also war vnd vest belib vnd och aller diser vorgeschribner sach ze ainem waren offnem vnd werenden urkund so henk ich och min aigen insigel an disen brief. Der geben ward, do man zalt von Cristes geburt truzehenhundert iar vnd dar nach in dem suben vnd subentzgosten iar, in dem mayen an sant Victors tag."}
{"text": "Wir Albrecht von gotes genauen Bischof ze Pazzaw, bechennen vnd tun chunt, daz vnser lieber Swager Stephan von Hohenberch. vnserr lieben Swester Margreten von winkchel, seiner hausfrawn, mit vnserr hannt, gunst, vnd willen, ir morgengab redleich gemacht hat. auf allen Zehenten, weintzehenten, vnd traidzehenten. grozzen vnd chlainen, gelegen ze freyndorf. vnd ze pawngarten. vnd auf allen traidzehenten, gelegen ze Chappellen, ze Mawtternheim, vnd ze Gawtendorf, vnd swas zu denselben zehenten gehort, swas er, vnd sein bruder, die von Hohenberch, derselben zehent aller, von vns, vnd von vnserm gotzhaus ze Pazzaw ze lehen habent, vnd daz egenant gemacht ist beschehen in der mazze, alz der brief lawtt, vnd sagt, den er, der vorgenanten vnserr Swester, seiner hausfrawn, daruber geben hat. Vnd nach seiner vleizzigen pet bestaten wir das obgenant gemacht, in dem rechten so vor berurt ist, alz wir ze recht sullen vnd mugen. Mit vrchunde des briefs, besiegelten mit vnserm angehangen insigel. Geben an sand Michelstag, Nach kristi gepurde, Drewtzehen Hundert iar, vnd in dem Newn vnd Sibentzigisten iare."}
{"text": "ICH Alber von Rauhenstain vnd ich Hainreich von Schroetenberge vnd ich Herman Hertinch vnd ich Eberhart von Wultzendorf wir veriehen vnd tun chunt allen den, die disen brief lesent oder horent lesen, Daz wir vnuerschaidenleichen gelten suln den erbern Herren hern Hainreichen, hern fridreichen vnd hern Reinprechten den brudern von Walsse vnd irn erben Hundert march Silbers ie vier vnd sechtzich grozze pehemische phenninge fur ein iegleichev march, Dez wir si wern suln an alle wider rede swenne daz ist, daz si iz an vns vordernt. Tun wir dez nicht, so suln wir alle vier dar nach vber vier wochen dez naehsten tages darnach iederman selb ander mit zwain Phaerten ze wienne in ein erber Gasthaus varen, da vns die erbern herren her Hainreich vnd her fridreich vnd her Reinprecht die bruder von walsse vnd ir erben hin zaigent vnd suln wir da inne ligen vnd laisten, alz inne ligens vnd laistens recht ist vnd suln da nimmer auz chomen, si werden dez vorgenanten Silbers gar vnd gaentzleich verricht vnd gewert, daz loben wir alle vier vnuerschaidenleich an allez gevaer ze laisten mit vnsern Trewen an aides Stat vnd geben in dar vber disen brief zv einem vrchunde vnd zv einem gezeuge versigilt mit vnsern Insigiln. Diser brief ist geben ze wienne nach Christes geburt Dreuzehen Hundert Jar, darnach in dem ainen vnd Dreizgisten iar, dez naehsten vreitages nach vnser vrowen tage ze der Schidunge."}
{"text": "Allen, die disen brief sehent oder horent lesen, kunden wir her Vlrich Stori kilchenherre ze Walde, Vlr. sin bruder, Elizabeht ir swester, Bertolt Heinrichs seligen Storins sun von Gruningen vnd fro Hetzza sin swester vmb die ansprache vnd fordrunge, die wir hatten an hern Herman pfrunder ze Walde vnsern guten frunt vmbe den hof ze Rikkenbach vnd vmb andru ligenten guter, du an die pfrunde ze Walde horent, vnd mit namen vmb alle rechtunge, du vns von rechter erbschaft von ligendem gut vnd von varndem von hern Vlrich seligen Storin wilent kilchenherren ze Walde vnd der frowen seligen von Singgenberg sinr swester waz an gevallen, daz wir vur den schultheitzen vnd den rat der stat ze Rappreswil an offen gerichte, vnd nach der vorgenanden fordrunge do sazten wirs vnserhalp vmb die vorgenanden ansprache mit gutem willen an Johansen Gamlenstein vnd an Jacob von Kaltprunnen, vnd der vorgenande her Herman sazte ez sinhalp vffen Heinr. den Amman vnd Wernher von Ranbach, vnd waz die vier man vns dar vmb hiessen vnd vber ein kernen vnd och schieden, daz lobten wir mit vnsren truwen stete ze haben an allen var, also weder teil den scheit vnd daz sprechen breche vnd nicht stete hetti, dem wer sin recht enpfallen an allen furzug, also sprechen wir vnd veriechen offenlich an disem briefe, daz wir nach der vorgenanden schideluten scheiden vnd sprechen mit dem vorgenanden hern Herman lieplich vnd gutlich sin berichte mit gantzer richtunge vnd wir noch vnser erben mit im vmb die vorgenanden ansprach vnd erbschaft dur recht nicht me haben ze schaffen vnd daz wir noch vnser erben den vorgenanden hern Herman vmb den hof ze Rikkenbach noch vmb andru guter der pfrunde ze Walde noch vmb alle rechtunge der vorgenanden erbschaft weder an geistlichem noch an weltlichem gerichte niemer besweren noch benoten noch mit keinen dingen vf triben, da mit er von vns schaden oder kumber vmb die vorgenanden ansprache dulden mochti keinen weg, vnd ze einr Sicherheit der vorgenanden richtunge so haben wir vur vns vnd vnser erben entzigen an Johans hant Roteileins schultheitzen ze Rappreswil vnd entzihen vns an disem brief der vorgenanden ansprache vnd rechtunge, als recht ist, wan wir die vorgenanden frowen dis als haben getan mit willen vnd gunst Vlrichs Storis vnd .. dez Peigen von Baden vnser rechten vogten. Vnd ze einem offen vnd gewarem vrkunde der vorgescriben dingen so haben wir gebetten .. den schultheitzen vnd den rat der stat ze Rappreswil, daz si ir burger ingesigel geben an disen brief, wan wir eigern ingesigel ze disen ziten nicht hatten. Wir Johans Rotellein schultheitze, Heinr. der Amman, Johans Gamlenstein, Wernher von Ranbach, Johans Gamlensteins sun, Arnolt von Grunowa, Vlr. von Russikon, Cunr. im Ker, Heinr. Walpersperg vnd Herman Haehel der rat der stat ze Rappreswil wissen ein offen warheit der vorgescriben dingen, vnd dar vmb geben wir dur bette der vorgenanden luten vnser burger ingesigel an disen brief. Der wart geben ze Rappreswil, do man zalt von gottes geburt druzehen hundert jar, dar nach in dem nuntzehenden jare, an dem zinstage vor sant Johans dult dez toffers."}
{"text": "Ich Reymprecht von Tyrnstain vergich und tun chund allen den die disen brief sehen oder horent lesen, die nu lebend und hernach kunftig sind, das ich mit meiner erben guetem willen und gunst, mit verdachtem muet, zu der zeit do ich es wolgetun mocht, recht und redlich verchauft und geben han meines rechten aigens mein wisen gelegen niderthalb Meinhartstorf auf dem Mos, der drew tagwerch sind, mit all dem nucz und rechten als ich die in aigens gewer herpracht han, umb zehen phund und umb drei schilling phenning wienner munz, der ich gar und genzlich gewert bin, dem erbern herren hern Niclasen chorherr zu Sandpolten und ze den zeiten pharer ze Chappellen, der dewselben wisen gechauft hat zu derselben seiner pharkirhen ze Chappellen furbas ewichlichen dabei ze beleiben. Und pin auch ich Reymprecht von Tirnstain und mein erben unverschaidenlich der vorgenanten wisen des egenanten herrn Niclas und seiner nachkomen, wer da selbs nach im pharrer wirt, recht geweren und scherme fur alle ansprach, als aigens recht ist und des landes recht ze Ostereich. War aber das si mit recht an derselben wisen icht chriegs oder ansprach gewunnen, was si des schaden nement das sullen wir in alles ausrichten und widercheren an allen irn schaden, und sullen auch si das haben auf uns und auf all unserm gut das wir haben in dem land ze Ostereich, wir sein lebentig oder tod. Und das diser chauf also furbas stet und unzebrochen beleib, daruber so gib ich in disen brief zu einem warn urchund und ze einer ewigen vestnung diser sach versigilten mit meinem insigil und mit hern Otakhers insigil des Rorer und mit Wernharts insigil des schenchen zu den zeiten vorstmaister in Osterreich, die diser sach gezeugen sint mit iren insigilen. Der brief ist geben ze Wienne, nach Kristi geburde dreuzehenhundert jar darnach in dem siben und funfzigistem jar, des nachsten Montag vor sand Michaelstage."}
{"text": "Wir Albrecht von Gotes gnaden Herczog ze Ostereich, zu Steyr ze Kernden vnd zu Krayn, Graf zu Tyrol zc. Tun chunt, daz wir vnserm lieben getrewen Rudolffen von Walsse vnserm Haubtmanne in Steyr verhaizzen vnd gelobt haben, vnd verhaissen auch bey vnsern gnaden wissentlich mit disem brief, Swas er vnd die seinen in vnserm dienst, den wir yeczund vnserm lieben bruder. . dem Kvnich von Ungern wider die Venedyer dicz gegenwurtigen Nevn vnd Sibenczigistes Jares tun, Redlicher vnd wissentlicher schaden nemend, daz wir Jn den widercheren sullen vnd wellen ane geuer, Mit vrchund dicz briefs, Geben ze Wienn an sand Vrbans tag. Nach krists geburde drew czehen hundert Jar, vnd darnach in dem Nevn vnd Sybenczigistem Jare. dns. dux p. se et R. de Wehing."}
{"text": "Herwart der Payr den Abbta Diener ze Baumgartenberg thuet kunt, das mit seinen todt wierdt und hinwider gevellt seinen lieben gnadigen herren abbt Jansen und den Closter Baumgartenberg aller der dienst und all die vorderung die er von ihnen abgekaufft hat auf den lehen ze Kolbing in Arbinger pharr und auf den zwain Halten gelegen enthalb Kolbing. Geben i. J. des freutags nach Pfingsten."}
{"text": "Ich Stefan der Egenberger vergich offenbar mit disem brief, daz ich nach meiner pesten vreunt rat ze der zeit, do ich ez wol getun mocht, dem erbern gaestlichen herren abt Fridreichen vnd seiner pruderschaft dez gotzhouss ze Chremsmunster geben han czwelif phunt phenning geltes rechtes aygen fur die saechtzehen pfunt pfenning zynses, di si heten auf der chirchen ze Vorichdorf aller iaerichlich in ze dienen ie ze der Chotemer vier pfunt phenning, also das di selben chirch ze Vorichdorf der saechtzehen pfunt zinses ewichlich schol ledig vnd vrey sein und han auch in fur di selben czwelif pfunt pfenning geltes geben di gueter, di hernach geschriben stent, mit allen iren nutzen ze stiften und ze storen, an allev irrung ze nutzen, als andrev ire aygen. Den hof ze Parssenprunn und di swaig mit der mule in dem Gestental vor dem walde, di hueb ze dem Schoechlein und di mule ze Egenstayn und ayn lehen ze Mitterndorf und han auch ich vorgenanter Stephan der Egenperger daz getan meinen liben vater hern Otakchern von Egenperg, dem got genad und allen unsern vordern ze einem ewigen selgeraet also beschaydenlich, daz der pfarrer von Vorichdorf her Fridreich und alle sein nach chomen pfarrer do selbs dez dritten briester ewichlich dester mer haben schol, wenne vor gewonhait ist gewesen, der alle tag taeglichen messe schol haben in der chappeln ze Vorichdorf, di unser stift ist, und schol auch der pfarrer do selbs, waer der sei, meinen jartag und meines liben vater, dem got genad und aller unser vordern begen aller iaerichlich furbas ewichlich in den acht tagen nach den Prehentag auf aynen tag mit vigilij und mit sechs messen an meinem und aller meiner erben schaden. Waer aber, daz der selbe pfarrer ze Vorichdorf an ehaft not seumich waere an der selben messe oder an dem jartag als lang, daz ich sein nach mein erben nach di pfarrleut nicht gedulden mochten, so schol er vervallen sein der chirchen ze Vorichdorf und den pfarrleuten saechtzehen pfunt Wienner pfenning und schullen auch sy di selben pfenning der chirichen zur pezzrung an legen und schol auch der vorgenant erber gaestlich herre abt ze Chremsmunster, wer der sey, mir oder meinen erben und den vorgenanten pfarrleuten da fur pfant antwurten von im mit seinem gutlichen willen an alle widerraed. Taet er dez nicht, so schol ez tun an seiner stat, wer dez gotzhouzz ze Chremsmunster vogt ist als der brif sagt, den wir von im und seinem convent dar uber haben. Und daz die red und di wandlung als vor geschriben stet, furbas ewichlich also staet und unzebrochen beleib, dar uber gib ich in disen brif versigelten mit meinem insigel und mit hern Wilhalms von Wynsperch Chorherre ze Pazzow insigel und hern Charleins dez Roechen von Luffenberch und Heinrichs dez Wurmtaler insigeln, die ze den zeiten mein leib und mein guet in iren trewen und phleg heten. Der brif ist geben, do man zalt von Christes gepurde dreutzehen hundert jar dar nach in dem zway und virtzkisten jar an sand Thomans tag."}
{"text": "Ich Gotfrid hern Rapotes sun von Urvar purger von Stain vergich offentlich an disem brief, daz ich mit meiner hausfrowen gutem willen und mit aller meiner gerwen gunst dem geistlichen heren bruder Christianen dem abt und aller seiner samnunge zu dem chloster, daz da haizzet der Engelcelle, verchoufet han ainen weingarten an dem Champ, des drithalb jeuch ist, um sechs und funfzig phunt wiener pfening und pin auch der aller gewert. Ich gelob auch den selben weingarten schermen an allen schaden desselben chlosters gegen aller ansprach nach des landes gebonhait und setz fur denselben scherm mich und mein hausfrowen und allez daz ich han und gib disen brief dar uber versigelten mit meinen insigel. Und des sint gezeug her Rapot von Urvar mein lieber vater, Ditmar purger von Stain, Witiger der amman von Zeizelperg, Cunrad der ful unter den weinzurln und ander biderb leut. Der gewerft ist geschechen, do von Christes geburt gezalt wurden tausent und dreuhundert iar darnach in dem sibenden iar an sand Gregorij tag."}
{"text": "Ich Bockch der Ochsenpeckh thuen kundt alle den, die nun sind, vnd den, die hernach kunfftig werdent, die disen brief sehend vnd horen lesen, das ich vnd fraw Margret mein hausfraw vnd vnnser baider Erben mit verdachtem muet vnd mit guetlichem willen durch recht Ehaft not vnnsers freyen aigens ein lehn, das ist Sechs Schilling gelts vnd leit in den Pirchach auf dem hard; mit alle dev vnd darzu gehort versuecht vnd vnversuecht, wie das genannt ist, mit alle dem Recht, vnd wir es gehabt haben, dem Gotshaws zu Pawngartennperg zu kauffen haben gegeben, da wir es wol getuen mochten, vmb Acht phund phenning Wiener muns, vnd sein der schon gewert. Vnd sein auch desselben Lehenns des vorgenannten Gotshawss gwer nach lanndts Recht in osterreich. Vnd verjehn mer jch Bockh vnd die vorgenannt fraw Margret mein hausfraw vnd vnnser baider Erben, ist, das jem auf das vorgeschriben lehn vor Recht clagt, das sull wir veranntwurten, so vns das kundt wirt getan, als recht ist. Wo wir das nicht tuen, ze hannt sey wir demselben Gotshaws schuldig beliben dreissig phund phenning wienner munss vnd sol der lanndtrichter, jn des gericht wir mit haws sein gesessen, an all clag vnd an alles Recht mit vnnserm guetlichen willen von vns phandt geannttwurten fur dreissig phund wiener phenning dem vorgenanten Gotshaws. Vnd das alles, das hievor geschriben ist, stat vnd vnzebrochen furbas beleib, so geb wir Ich Bockh von Ochsennpach vnd frau Margret mein hausfraw vnd vnnser baider erbn demselben Gotshaws disen brief zu einem Vrchund diser sach, an den die werden herren her Janns von Cappell vnnd der hauch von Reichenstain durch vnnser pett willen ir Innsigel haben gelegt, wann wir selbs nicht Innsigel haben, des sind gezewg her Janns von Cappell, her hauch von Reichenstain, her Marquart von Osterberch, her Ott von chornspach, her hertneit von Chuleub, her Chunrat von Vlachenneckh, her hainrich vnd her Marquart die oder, her Vreitel von Winthag, hainreich der Imptzinger, hainrich der Fleischess, Eckhart vnd hainreich die Smidaer vnd darzu manig pidber man. Diser kauf ist geschehen, do von Crists geburd erganngen waren Zwelfhundert Jar vnd darnach in dem Achtundnewntzigisten Jar an Sannd Kathrein tag."}
{"text": "Wir Vlrich von Gots genaden abpt ze Lambach vnd der gancz conuent daselbs uergehen vnd tun chunt offenbar mit dem brif allen, den er fur chumpt, daz fur vns chomen sind Vlreich vnd Elspet der verigin in der Aw geswistred vnd habent mit wolbedachtem mut mit aller irer eriben gutleichen willen vnd wart recht vnd redleich ze chauffen geben ir czwen tail, so sy gehabt habent an dem vrfar in der Aw vnd an der vischwaid, di dar czu gehort, irm geswein Hainrichen dem ferigen in der Aw seiner eleichen hawsvrawn Sannen irer swester vnd allen ir paider eriben vmb ain gelt, des sy gancz vnd gar von in bericht vnd beczalt sind. Vnd haben wir auch daz obgenant vrfar vnd di vischwaid, di durich recht darczu gehort, mit allen eren rechten vnd nuczen, die darczu gehornt vnd dauon bechomen mugen, dem uorgenanten Hainreichen seiner eleichen hawsvrawn Sannen vnd allen iren paider eriben ze einem rechten eribrecht uerlihen in solicher beschaiden, daz sy vns jerleich dauon dinen vnd raichen sullen an vnser Vrawn tag ze der dinstzeit sechs schilling alter wyenner phening vnd von der vischwaid all Samcztag sechs phennwert visch vnd sullen wir in auz vnserm cheller wider dacz selb nichts raichund sein. Wir offen auch, daz sy daz uorgenant vrfar ze ainem hochorn lon nicht bringen sullen,den von alter gewesen ist. Wir wellen auch all die recht haben an dem uorgenanten vrfar, die vnser gotshaus albeg da gehabt hat mit allen sachen, dez vnser gotshaus bedorf zu furen gegen wazzer vnd wider wazzer, vnd wann er furt gein Osterreich, welichen enden daz ist vnd wi offt vns dez durft geschieht, so sullen wir ain zulln bestellen vnd sol er dann albeg mit sein ains leib berait sein ze uaren vnd den andern schefchnechten sullen wir selb lonen vnd dem ferigen sulln wir ain czerung geben her wider haym auf dy strazz nach vnser beschaiden, vnd sullent sy vns an den obgeschriben sachen noch vnser gotshaus nindert sawmen, so oft vns dez durft geschieht. Vnd daz daz alles also stet vnd vnuerchert beleib, geben wir den brif versigelt mit vnsern paiden anhangunden insigeln geben nach Christi gepurdt drewczehen hundert jar darnach in dem drew vnd newnczigisten Jar an sand Jakobstag."}
{"text": "Wir Albrecht von Gottes Gnaden Herzog zu Oesterreich . . bekennen und thun kund offentlich mit diesem Brief. Wann wir von unsern getreuen, N. den Burgern gemainiglich zu Gmunden aigentlich mit guter Kundschaft unterweiset seyn, dass der Zoll, den ein Nachrichter daselbs unzher genomben hat, ihrem Wochenmarkt in der Mass unfuglich, dass unser Stadt und alle die Unsern daselbs merklichs ihres frummen und Nutzes davon geirret werden. Davon nach ihr fleissigen und demuthigen Bette, durch frummen und Besserung willen derselben unser Stadt, haben wir mit guter Vorbetrachtung und nach Rath unsers Raths denselben Zoll abgenommen, und den egenannten Wochenmarkt von sundern Gnaden davon gefreyet mit furstlicher Macht, und freyen auch wissentlich mit Kraft dieses Briefs. Ausgenommen doch den Zoll, der uns in unser Buchsen daselbs in unserm Mauthhaus gefallet, der uns bleiben soll, als es von Alter herkommen ist. Mit Urkund diess Briefs, geben zu Wien am St. Leonhards Tag, nach Christi Geburt drey zehenhundert Jahr, und darnach in dem neun und siebenzigisten Jahr."}
{"text": "Wir Ruedolff von Gottes genaden herczog ze Osterreich ze Steir ze Kernden und ze Krain graf ze Tirol bekennen und tun kund offennlich mit dem brief umb die ansprach die die edlen grafin graf Hansen von Pfannberig saligen witib gehabt hatt hintz graf Ulrichen von Schawnnberg umb di nutz di er ab irem sacz genomen hatt ze Ortt da sy brief umb hatt, des sind sich baident halben mit irem gutlichem willen hin der unns gegangen, was wir darumb sprechen das sullen sy paidenthalben stat halden. So sprechen wir das graf Ulreich von Sckawnnberg und sein prueder der egenanten grafin Margretten irn mann geben sullen hundert phunt phenning. auf sand Johannstag ze sunibenden der schierst kumbt unverzogenlich, das man sy auf den egenanten tag weren sol und sol er ir darumb seinen brief geben fur di nutz die er ob irem sacz genomen hatt, und sol das ander ab sein. Den umb di losung der sind XV hundertt phunt wienner phenning der sol er sy auch richten und weren unverzogenlich auf den egenanten sannd Johannstag ze sunibenden schirist kunfftig. War aber das der egenant graf Ulreich und graf Hainreich sein brueder die egenanten XV. hundertt phunt nicht richten und wern auf den tag als vorbenant ist, so sol sy iren sacz darumb sy brief hat geruchenn inhaben und niessen als der brief sagt den sy darumb hatt, und sol der egenant graf Ulreich und graf Hainreich sein prueder den egenanten sacz ze der zeitt losen als ir brief sagt den sy darumb hatt. Und wann ir oder irm kind die obgenante phenning gevallennt, die sol sy dann anlegen ze Steir in dem lannd nach unserm ratt und graf Ulreich ratt von Schawnberg also, das sy graf Ulreich und graf Hainreich und ir erben wissen ze vinden und ze suechen, ob di obgenant ir muem grafin Margrett und ir tochter abgiengen an kind, und sullen sy ir auch vergewissen mit gutter gewishaitt das sy genugt, und sy und ir kind furbas kainen inval tun an dem vorgenanten sacz das sy schadhafft von wurden, und sullen wir dieselben ir scherem sein vor gewalt und vor unrecht. Mit urkund des briefs geben zw Wienn an mitichen vor dem suntag Oculy nach Kristi gepurd dreizehen hundertt und in dem fumf und sechzigisten jaren."}
{"text": "Jch Steffan von Fratzmanstorf vnd mein Hausfraw Katrei Hansen dez Eytenperger saligen Tochter vnd vnser aller eriben, di chunfftig sind oder werdent, wir veriechen alle an dem Prief vnd tun chunt allen den, dy in an sechent oder hornt lesen, Daz wir mit wolbedachtem muet vnd von vnsrer. ehafft notdurft wegen vnd nach vnserr pessten frewnt Rat vnd gunst versatzt haben vnserm lieben frewnt Hansen von Lewtfering, seiner Hausfrawn vnd allen iren eriben vnsern tail Auf allen vnsern Guten, dy mit namen hernach geschriben stent, vmb zway vnd Sybentzig pfunt guter wiener pfenning, der si vns gantz vnd gar gericht vnd gewert habent an allen vnsern schaden . vnd daz erst ist gehaissen am Gled vnd gelegen in Chalhamer Pfarr vnd vnsern tail zu Altzing auf aym hof vnd auf ayner Hub gelegen in Taufchiricher Pfarr vnd dy gueter stnd alle rechtew aigen, vnd vnsern tail zu Eysmansperig, daz Lechen ist von vnserm genadigen Herren dem Pyscholf von Pazzawe, vnd vnsern tail zu funsing, daz Lechen ist von der Phleg ze Valchenstain vnd pedew gelegen sind in Pharrchiricher pfarr, vnd vnsern tail Auf dem Mitterngut ze Aeschenperg, daz lechen ist vom Pybstum ze Pazzaw vnd gelegen ist in Gotschanstorffer pfarr, vnd unsern tail zu Eytenperig gelegen in weschaider pfarr vnd ist Lechen vom Pybstum zu pazzaw, vnd vnsern tail ze Lawtzleinsperg gelegen in griespekcher Pfarr vnd ist lechen vom Pybstum zu Pazzaw. Dy haben wir in versetzt Also mit allen den ern, Rechten vnd nutzzen, di da von pechomen mugen, versucht vnd vnuersucht vnd antwurtten yns aus vnser nutz vnd gewer in dy iren Jn folher weschaiden: Ob daz war, daz sew chaynerlay Chrieg oder ansprach an gieng vmb den obgenanten satzz, wie sich daz fuegt oder von wew daz cham, daz sullen wir in gar vnd gantz auz Richten an allen iren schaden. Taten wir dez nicht, waz si dez fur baz schaden namen, den ir ayns gesprechen mag an ayd vnd vngesworn, seinen worten darumb zu glauben, dy sullen si haben datz vns, vnsern trewn vnd dartzu auf aller vnsrer Hab, wo wir dew uberal yndert haben gewingen oder lazzen, Auf Land, auf wazzer, nichtz aus genomen, versucht vnd vnuersucht, vnd habent si darumb an aller stat allew irew Recht erlangt, vnd waz wir da wider Rechten oder chriegten oder welherlay auf huben, Daz war mit Recht oder an recht, Daz haben wir all weg verlorn vnd vnrecht vnd si gewunen . wir sullen auch dez Obgenanten Satzz ir recht gewer vnd furstand sein an aller stat, wo in dez not geschicht, Als dez Landes recht ist ob der Ens. Wir veriechen auch mer, daz si den ob genanten Satzz mugen versetzen oder verchauffen vnd allen iren frum da mit Handeln vnd daz daz allez vnser gutleicher wille ist vmb daz oben verschriben gelt, wie sew lust oder wellent, Daz wir sew noch sust ander nyempt von vnsern wegen daran nicht engen noch irren sullen in dhainerlay weis, wie daz yempt erdenchen oder erfinden chan. Wer auch den prief von iren wegen ynn hat oder fur pringt, dem oder denselben sein wir allez dez punten vnd schuldig, daz an dem Prief verschriben ist. Daz in daz allez stat vnd vnczeprochen peleib, geben wir in den offen brief versigelt mit der erbern Lawt anhangunden Jnsigel Albrechten dez Jagenrawter zu den zeiten Phleger datz dem Rannachridel vnd Otten dez Chapplans vnd Perichtoltz dez chapplans, dye si an den prief gehangen habent durch vnserr vleizzigen Pet willen Jn vnd iren erben an schaden. Vnd ich obgenanter Steffan von Fratzmanstorf, mein Hausfraw vnd alle vnser erben daruntter haben wir vns verpuntten mit vnsern trewn an aydz stat allez daz stat zu haben vnd ze volfurn, daz an dem prief verschriben ist, wann ich zeder zeit aygens Jnsigels nicht enhet. Der brief ist geben Nach Christs gepurd Drewtzechen Hundert Jar vnd darnach in dem Syben vnd Sybentzkisten Jar an Sant Jorgen Tag."}
{"text": "Ich Agnes Herrn Charlein des Rech von Lufftenwerch wittib, dem Gott genadte, vergich vnd thuen khundt allen den, die nu sint vnd hernach khunfftigkhlich werden, die disen brief lessent vnd sechent oder horent Lossen, daz ich mit wolbedachtem mueth vnd auch mit guetem willen mein vnd aller meiner Erben han ich recht vnd redlich zu khauffen gegeben der Erbarn Frauen Elsspeten der Seisterinne meinen dienst zu zwainzig Mezen Waiz, die man ihr alle Jahr gethreulich diennen scholl vnuerzogentlich an vnser Frawentag ze der diennstzeit von meinem Guett Ab dem Strenwerge, da Wernhardt von Moring aufsiczet, Vnd war daz gethonn, daz ich oder mein Erben daran seumich warn, wie daz kheme, daz der dienst An dem vorverschriben tag nicht geben wurde, So hat die vorgenant Fraw des Gewalth vnd auch Recht, daz Sie Fraw Elspeth auf dem egenanten Guett dacz Moring scholl pfendten Alss vere, daz si ires davon bekhomen mag vnd scholl auch der diennst von demselben holden an der Frawen muehe hintz Pulgarn gefierth vnd auch gewert werden in dem Casst Metzen von Lufftenwerch. Vnd souil mehr, wenne ich oder meine Erben der egenanten Frauen Frauen Elspeten geben in der Zeit zwischen Osstern vnd St. Georgentag acht Pfundt Wiener Pfening, So ist der diennst von der Frauen ledig vnd loss an allen fuerhrzug. Vnd wer daz gethon, daz die egenant Fraw Elspeth nicht enwere, Swer mich denne mont mit dem brieff mich oder mein Erben, demselben schullen wir alles des gebunden sein dez Rechts, vnd vor verschriben ist. Daz die rede Stett vnd vnuerkhert bleib von mir vnd von meinen Erben, darvber so gib ich die vorgenant Agnes disen brieff zu ainem wahrn Urkhundte versiglten mit meines Sunes Peter dez Rechs Innsigl vnd mit meines brueder Vlreichs des Siczendorffer Innsigl Also mit ihr baider Anhangenden Insigl, wand ich selber nicht aignes Insigl han. Der brieff ist geben, da man zehlt von Christes gebuhrdte dreyzechenhundert Jahr vnd darnach in dem Sechs vnd Vierzigisten Jahr an St. Peters tag."}
{"text": "Ich Hainreich von Dachsperg, Hern Wolfgers selig Sun von Dachsperg, Vergich vnd tun kunt mit disem offen brief, Als ich der Herschaft, Vest vnd Stat ze Waidhofen vnd was dar czu gehort, in phandes weise, innhan, fur Sechstausent vnd zway hundert guldein, vnd fur Newn hundert phunt wienner phenning, nach sag, der phantbrief, die dar uber gegeben sind, Han ich dem durleuchtigen Hochgeborn fursten Herczog Leupolten, Herczogen ze Osterreich, ze Steyr, ze Kernden, vnd ze Krain, Grafen ze Tyrol zc. meinem lieben gnadigen Herren, denselben Sacz recht vnd redleich, vnd mit guter vorbetrachtung, gefugt, vnd gemacht. Also, ob ich ane Leiberben abgen, daz dann alle meine recht, die ich daran han, erben vnd geuallen sullen auf Jn, vnd sein erben, als Landes vnd gemachtes Recht ist, ane alles geuer, Aber die edel fraw Chlara Hern Hainreichs von Meissaw tochter, mein liebe Gemahel, vnd Hausfraw, sol dennoch irs gelts, das ich ir, darauf zu Morgengab vnd widerleg verschriben han, habhaft sein, als ir brief sagent, Doch mit solicher beschaidenhait, ob der egenant Satz in des obgenanten meins Herrn Herczog Leupolts vnd seinerr erben Handen kem, als vorgeschriben ist, So mugent si wol iren tail von ir ledigen vnd losen. Vnd sol si dann, das gelt, das ir darumb geburt, anderswa anlegen, an Erb, oder aigen, da man es wizz ze vinden, vnd sol das dar nach geuallen, dahin es ze recht gehort, ane alles geuer, vnd ob ich ain andre Hausfrawn nemend wurd, da mag ich auch, mit der Herschaft Hand vnd willen auf den egenanten Sacz vmb ir Heyratgut geweisen, als ich die heutigen getan han, Bey welicher mir aber Got Kind geit, Svn oder Tochtern, die sullent, den egenanten Satz erben, vnd sol Jn die vorgenant Gemechtnuzz daran kain schad sein, So hat der vorgenant mein Herre Herczog Leupolt versprochen vnd gelobt, mich gnedikleich ze furdern vnd ze schermen, wa ich des bedarf, vnd ob ich in dhainen krieg oder Veintschaft geuiel, das Got enwelle, So wil er mir gnedikleich geholfen sein, dieselben sach zu einem guten ende zu bringen vnd mich vnuerdorben halten, vnd sol ich Jm darum volgen, Vnd des ze vrkund, hiezz ich mein Jnsigel, henken an disen brief, vnd zu merer sicherhait, han ich gebeten, den erbern Herren, Hern Vlreichen von Liechtenstain von Muraw, vnd meinen guten freund Reinharden den Wahinger daz si ir Jnsigele, auch daran gehenkt habent zu einer geczewgnuzz in ane schaden, Daz geschach vnd ward der brief geben ze Wienn, an sand Matheus abend des heiligen Zwolfbotten vnd ewangelisten nach krists geburt, Dreuczehen hundert iar, Darnach in dem Newn vnd Sibenczigistem Jare"}
{"text": "Wir Wernher von Gotcz genaden probst te Ranshofen und aller convent daselben verjehen offenwar, daz uns der erber her Heinrich pfarrer ze denselben zeiten dacz Haft geben hat fumfzehen phunt phenning, da umb wir gechauft haben die uberteurung auf der hub dacz Prawching von Heinrich dem Ekker und von seinem erben mit der bescheiden, daz wir im ewichleichen begen sullen sein jartag an dem nagstem tag vor sand Gregori tag mit einer besungen vigilig und mit einer gesungen selmezz alz gewondleich ist bey unserm gotzhauz. Iz sol auch ein oblayer dez selben tagz meinen herren tailen ein halbz phunt regenspurger phenning von der vorgenanten hub. Wir verjehen auch, wann daz ist daz Got uber in peut, daz er dann sein grebnuzz bey uns sol haben in unserm chrewczgang. Daz im daz allez staet und unczebrochen beleib ze einem worn urehund geben wir in den brif versigelt mit unserm und dez capitelz anhangunden insigeln. Daz ist geschehen do man zalt von Christez gepurd drewzehen hundert jar darnach in dem aynen und sechczigstem jar an sand Mathyas tag."}
{"text": "Wir Friderich von Gotes genaden Hertzog in Osterreich vnd in Steyr, herre ze Chrain vnd der Marche vnd ze Portnawe, veriechen offenlich an disem priefe vnd tuen chunt allen den, di disen prief lesent, horent oder sehent, daz weilen vnser liebe vrowe vnd Mueter, Chungin Elspeth von Rom der Got genade, von der beweisunge vnd von dem rat weilen Pischof Wernhartes von Pazzawe mit wolbedachtem muet ze Selgeret aller vnser vordern vnd besunderlich vnsers lieben herren vnd vater Chunch Albrehtes von Rom, ires wirtes, vnd auch ir selber Sel vnd aller vnser nachchomen, vnd sunderlichen ze einer widerlegunge der veiertag, di an dem Sieden ze Halstat, di si mit irem guet von wilden gepirge erpowen hat, vbergangen vnd zerbrochen werdent mit arbait, der man doch ze not niht enpern mach, ir almuesen von dem vorgenanten sicden den Gaistlichen leuten, dem Apt vnd dem Conuent des Goteshausse vnser vrowen sant Marien der Schotten ze Wienne, mitgetailt vnd gegeben hat, also daz in vnser phleger oder amptleut ze Halstat alle jar an sant Georgen tag dreizzich fueder durres Saltzes geben sullen, vnd dazselbe Saltz sol in an allen vnsern mauten, ze Gmunden vnd ze Stain oder swie si genant sint, an allain ze ypse, di vnser Swester, di Chunginn von Vngern, angehort, ledichlich an maut furgen. Waer awer, daz in di phleger oder amptleut daz vorgenant Saltz an dem vorgenanten tage niht geben, so hat si gepoten vestichlichen vnd bei iren hulden den Purchleuten ze Halstat, daz si dehain Saltz ze Halstat auz lazzen fueren, vntz daz daz vorgenant Saltz dem vorgenanten Goteshause verichtet werde. Ez sol auch der vorgenant apt vnd sein Conuent vnserr dienerinn Alhaiten, Nychlos von Newnburch witiben weilen vnserr vorgenanten vrowen vnd mueter Chuchenmaister, ein taegelich herrenphruent geben, von Cheler vnd von Chuchen reht als einem herren; doch also, swaz von Selgereten oder sust von andern sachen besunder pitantz den herren zv ir phrunde vnder stunden gegeben wirt, dest ist man ir niht gepunden ze geben sust ein taeglich herrenphruent sol man ir geben vntz an ir tot, vnd nach irem tode, so ist di phruende dem Goteshause ledich worden, daz man si furbaz niemen geit, vnd danne so di phruent nu ledich worden ist, so sol furbaz der vorgenant apt oder swer ze den zeiten apt ist, alle jar an sant philippes tage sinem Conuent ein Halbes phunt wienner phenning ze bezzerunge irr phruent geben von dem vorgenanten Saltz, daz si darvmbe desselben tages vnsers vorgenanten herren vnd vater, der an demselben tag verschied, vnd der vorgenanten vnserr vrowen vnd Mueter vnd aller vnserr vordern vnd nachchomen Jartach begen mit vigilien vnd mit Selmessen vnd mit andern gotlichen sachen. Ez suln auch die vorgenanten saetze vmbe di phrunde vntz an alhaiden vnserr vorgenanten dienerinne tode vnd vmbe den Jartach alle jar ewichlichen von dem vorgenanten goteshause vestichlichen behalten werden, also ob in daz vorgenant almusen behalten vnd alle jar gegeben wirt. Swo des awer niht geschiht, so sint si auch niemen nihtes gepunden weder der phruende, di da vor genant ist, noch des Jartages. Vnd wan vnser vorgenante vrowe vnd Mueter daz vorgesprochen Selgeret mit weisem rat vnd mit vnserm willen vnd gvnst so selichlichen gemachet hat, des gelub wir ez vns vnd allen vnsern vordern vnd nachchomen ze hail vnd ze trost ze volfueren vnd staet ze haben. Vnd darvmbe, daz dazselbe Selgeret von vns vnd von allen vnsern nachchomen in aller der weise, als da vorgeschrieben ist, ewichlichen behalten werde, des geh wir dem vorgenanten apt vnd sinem Conuent disen prief ze einer ewigen bestaetigung diser sach versigelten mit vnserm Insigel. Der brief ist gegeben, do von Christes gepurt waren ergangen Tausent Jar Drev hundert Jar vnd darnach in dem viertzehenten Jare, an sant Gylgen tage."}
{"text": "ICH Ulreich der Dozz von Vraundorf und ich Ulreich der Dozz sein sun und all unser eriben wier vergehen offenleich an dem prief allen lawten gegenburtigen und chufftigen umb die fumfthalb phunt und fumf und dreyzzk phenning geltz wieuner munz, die da ligent auf fumf halben lehen ze Pernhartzdorf an der Pulka und die ze lehen sind von dem edlen hochwurdigen herren graf Ulreichen von Schaunberch und dew die erber vraw ver Elspet Niclass des Loher witib von Vraundorf dem Gott genad recht und redleich umb ier aygenhafftz guet gechaufft hat, daz wier dew selben gult an ierr stat mit ierm guetleichem willen und nach ierm pet ze lehen auf enphangen haben von dem egenannten hochwierdigen herren graf Ulreichen von Schaunberch und ir trager sein der lehenschaft mit trewes hanten an alz gevaer also, daz wier uns verpinten mit unsern trewn hincz der egenannten vrawn ver Elspeten, wann daz ist daz si iern frum mit dem vorgenanten phenning gult schaffen wil mit verseczzen oder mit verchauffen oder von ier geben wil geistleichen und weltleichen lawten wie ierm willen allerpest fuegt und zimt, daz wier sey oder swem si dew egenannten fumfthalb phunt und fumf und dreyzzk phenning geltz geit oder macht, nindert dar an yerren schullen noch mugen weder mit warten noch mit werichen. Waer aver daz wier der vorgenanten vrawn Elspeten oder swem si die vorgenanten gult macht oder geit daran icht chriegs oder yerrung taeten oder daz wier sew daran yndert hinderten als vor an dem prief geschriben stet, waz sew des schaden nemen den sew ungesworn pei iern trewn gesprechen mogen, den schullen wier in widerlegen und abtragen gancz und gar an all widerred, und daz schullen sew haben auf uns unverschaidenleich und auf all unserm guet daz wier haben in dem lant ze Osterreich, da von sew unser herre der hertzog in Osterreich oder wer den gewalt an seiner stat hat an allez furbot und an alle chlag phant antwurten schol und uns auch dar zu notten scholl als verr uncz daz allez daz volfuert werd genczleich und gar daz an dem prief geschriben stet wier sein lemtig oder tode. und daruber zu einer sicherhait und zu ein warn urchund geb wier der obgenanten vrawn Elspeten den prief versigelt mit unser paider anhangunden insigeln. Gegeben nach Christi gepurd uber drewzehen hundert jar darnach in dem siben und sechczkisten jar an dem prehentag."}
{"text": "Ich Cristoffel Maiger von Altstetten vergich vnd tun kunt offenlich mit vrkund diss briefs, daz fur mich komen ist der beschaidenn Gosswin Karll statschriber ze Veltkirch, vnd hat fur mich braht von dez zehenden wegen ze Ruti, als der Clausen Rutiners vnd sin rechtu gemaind vnd tail ist, sunderlich so sig dez selben Clausen Rutiners tail von mir recht manlehen, da sig nu Claus Rutiner von todes wegen ab gangen, vnd getruwi darvmb von der gemaind wegen, daz er dez zehenden geerb sig vnd dez nieman genoss sig wan er, vnd hat mich darvmb gebetten von dez rechten wegen vnd wan es ain friges lehen ist, daz ich im den selben zehenden ze Ruti Clausen Rutiners seligen tail mit aller zugehord lihi, dez selben Gosswins schribers ernstlichen bet ich verhort han vnd han im den selben zehenden Clausen Rutiners seligen tail mit allen rechten nutzen vnd zugehorden recht vnd redlich ze ainem rechten manlehen verlihen nach lehens recht vnd lih im den, wz ich im von rechtz wegen daran verlihen mag, mit vrkund diss briefs. Dez ze vrkund han ich obgenanter Cristoffel Maiger min aigen insigel gehenkt an disen brief. Geben ze Altstetten an dem nachsten donstag nach der mannvasnaht nach Cristus geburt druzehenhundert vnd im nun vnd achtzigosten jar."}
{"text": "Ich Hanns von Aichperg, Marschalh, Bekenn das ich von dem erwirdigen Herrn Herrn Gorgen Swentenkrieg Kamermeister des Hofs zw Salzpurg enpfangen habe zw entrichtung Wolfgangen Gatringer vnd Seiner Rot, dy ich in dann von Stund aufgericht vnd peczallt habe, das da thuet Hundert vnd ain Reinischen gulden, der benanten Summa gulden sag ich den benanten Kamermister quitt Ledig vnd los, vrkundt der quittung dy geben ist an Suntag vor Juliana Anno zc LXXX."}
{"text": "ICH Ottachervon Egenperge vergieh offenbar an disem brief allen den, dj in ansechent, horennt oder lessennt, ob das ist, das ich meiner Herrn der Hertzogen ze Osterreich willen vnd gunst darzw gewinge oder gewinen mag, das ich ein werlich Haws auf das guett ze ynnskirichen, das ich vnd mein Hawsfraw fraw agnes vnd vnser Erben sun vnd tochtter, dj wir haben oder noch kunfftigklich gewingenn, vnd das wir von den Edlen vnseren gnadigen Herren Graf Hainreichen vnd graf Chunradten von Schawnberg zw rechtem lehen haben, pawe, das daz mit meiner Herren von Schawnberg guetlichem willen, gunst vnd fuedrung geschechen soll Also mit der beschaidenn, das ich vor zw in komen sol, ee ich das paw anheb vnd sol in das vermachen mit gueter statt vnd peen, der sy vnd ir Erben nottdurfftig sein nach zwaier oder dreier irer Ratt Ratt vnd nach meiner frewnd Ratt, das in vnd iren Erben vnd den iren von der Herverig ewigclich nur gediennt sol werden vnd nicht vngediennt. Vnd das das also statt vnd vnzuprochen beleib, Daruber zw ainem Vrkund gib ich in disen brief mit meinem Insigl versigelt, Der geben ist zw Schawnnberg an sannd Gregoren tag, do man zallt von Kristi gepurd Drewzechenhundertt Jar vnd in dem zway vnd dreissigistenn Jar."}
{"text": "Ich Hainreich von Kirchstegen, jch Vlreich, jch Andre, ich Friedreich wir vier bruder Dielreichs sun von Kirchstegen wir verjehen, das wir mit guetlichem willen vnsers brueders Marcharts vnd all vnnserer erben ze chauffen haben geben vnuerschaidenleichen vnd lediclichen vnnsern hof datz Kirichstegen vnd zwo hofstet darzu, des ist an zwelf phenning funff schilling gelts, die in denselben hof gehorend, der vnnser freyes aigen gewesen ist, mit alle den rechten vnd nutzn, vnd darzue gehorent dem erbern herrn hern Albern von Volckenstorf vnd seiner stift dem spital datz Bawngartenperg vmb newntzig phund phenning vnd vmb zway phund phenning wiener munss, der wir gantz vnd gar verricht vnd gewert sein. Wir sullen auch desselben hofs herrn Albers von Volkennstorf vnd des vor genanten spitals gwer sein, wo im oder demselben spital des durfft geschiecht, als aigens recht ist jn dem lannd zu Osterreich. War aber, das vnnser nachkomen ymt kam vnd wolt ein pesser recht an dem vorgenanten hof haben, derselb sol denselben hof losen von hern Albern von volchennstorf oder von dem vor genanntn spital vmb zwai hundert phund Wiener phenning. Vnd das hern Albern von Volchennstorf vnd seiner stift dem vorgenannten spital ze Pawngartenperg die sach vnd die wandlung also stat vnd vnzerbrochen beleib von vns, daruber so gib ich vorgenannter Hainreich von Chirichstegen, jch Ylreich, jch Anndre, jch Fridreich wir vier vorgenannt briieder des egcnantn Dietrichs sun von Chirichstegen jm vnd dem spital den offenn brieff zu einem warn vrchund vnd zu einer ewigen stetigkait versigelt mit vnnsern anhangunden innsigeln. Der sach vnd der wandlung sind gezewg mitsambt iren anhangunden innsigeln di erbern lewt, dy mit nam an dem brief verschriben sind, her Chunrat von Flachenneckh, her Wetzel von Erwing, her Lorentz der Oder den zeiten Lanndtrichter in dem Machlanndt, Hartmut der Fleischess, Hainreich der Fleischess sein brueder, Weichart der allt Lanndtrichter, Marchart von Chirichstegen vnnser brueder, mit des gunst vnd des guetlichem willen die wanndlung, als vor geschriben ist an dem brief, geschehn ist. Vnd darzu sind auch gezewg annder erberr lewt genueg, den die wanndlung vnd der chauf wol kundt vnd gewissenn ist. Der brief ist geben, do man zallt von Crists geburd drewtzehen hundert jar vnd darnach jn dem acht und viertzigistenn jar an sand Gilgen tag."}
{"text": "Allen, die disen brief ansehent, lesent oder horent lesen, vergih ich Rudolf der alt Gyel von Helfenberg fur mich vnd fur alle min erben, das der erwirdig min gnadiger herre von gottes gnaden abt Herman des gotzhus ze sante Gallen mich gewerat hat ahtzehen pfunt pfenning Kostentzer munse an den aht vnd sehszeg pfunden, du er mir solt, darvmb ich sinen brief han. Vnd des ze ainem vrkunde henk ich min insigel an disen brief. Der geben ward, do man zalt von gottes geburt druzehenhundert jar, viertzeg jar, darnah in dem andern jar, an dem ahtoden tag nah ingantem mertzen."}
{"text": "Dem erwirdigen herren abt Herman des gotzhus ze sant Gallen emb Rud. Brun ritter burgermeister, der rat vnd die burger gemeinlich der statt Zurich willig dienst, was wir eren vnd gutes vermugen, vmb dz gut, so wir von dem vesten ritter hern Gotfrid dem Mulner vnserm burger gekoft haben, des einteil von vns lechen ist, dz aber ir von im vsgenomen hant vnd vns verliehen, des wir vwer wirdikeit iemer ze danken haben, won och wir dz selb gut gern von vch ze lechen haben wellen. Mitt vrkund dis briefs mit vnser statt heimlichen insigel ze rugg besigelt. Dat. feria III. ante Jacob, anno domini M.CCC.LVIII."}
{"text": "Ich Gottfrid der Pernauer beken offenbar, das mir der wol ersam herr abbt Vlrich zu den zeiten herr vnd pfleger des gotshauss zu Lambaeh durch meiner pet willen vnd von seiner gnaden den werd niderhalben des chalchoffens pey der Trawn, den weillen gehabt hat Leopold von Herwege verliehen hat zu ainem lechen mit allen nuzen ohn allen dienst nur mir ain zu meinen tagen. Das bestaet ich vorgenanter Pernawer mit meinem anhangenden insigel. Das beschehen ist dreyzehen hundert jar darnach in dem sechzigsten jar."}
{"text": "Ich Hertneit von Troun bezivg vnd offen mit disem brief allen den, di in lesnt oder heornt lesn, daz ein chrieg gewesn ist zwischen dem Ersamen Brobst wernhern vnd der Samnung des Gotshous datz sant florian ze ainem tail vnd zwischn hern Hainreichs Chinden von Nentzingen, Vlrichn, Hainrichn, Chunradn vnd friderichn vnd ir geswisterieden ze dem andern tail vmb ettelich rihtung vnd veoderung, da si in chrieg vmb waren seit der zeit, datz der Hof datz Geroltstorf von ir vater dem vorgenanten vnd von ir Mueter tot den vorgenanten Herren vnd ir Gotshous gentzlich ledich worden ist, als er nvr ir paider leipgeding von in gewesn ist. Des selben chriegs habent si sich paidenthalben mit guetlichn willen gentzlich an mich gesetzt vmb alle sache vnd han ouch ich denselben chrieg zwischen in gentzlich vnd vriuntleich verrihtt vnd verebnt vmb alle sache vnd vmb alle veoderunge also, daz di vorgenanten hern Hainrichs sun vnd ir Geswisterid hintz den vorgenanten herren noch hintz ir Guet vnd besunder hintz dem Hof datz Geroltstorf vnd hintz allen dem, daz in den selben Hof gehort, swy daz genant ist vnd swo daz gelegn ist, ez sei akher, mismat, holtz, powe oder varent guet, besucht vnd vnbesueht, veoderung oder ansprach nimmerme gehabn svln, als si dehain reht daran habent, danne daz si den herren vnd ir leuten dienen vnd fuederlich suln sein, so verre si mugen. Daz habent si di vier vorgenanten brueder fur sich vnd fur ir Geswisterit gelobt in der vorgenanten herren hant vnd in mein hant mit irn triwen vnd han ouch ich nach ir pet zv in vnd fur sie darumb gelobt mit meinen trewen, wer aber, daz ir ainer oder si alle daz vberfuern, des Got niht geb, daz sol ich nahen ouf allen dem, daz si von mir ze lehn habent ob der Ens. Daz dise red vnd ditz gelubde von den vorgenanten bruedern vnd von mir stet vnd vnuerchert beleib, daruber gib ich dem vorgenanten Brobst vnd der Samnung des vorgenanten Gotshous datz sant florian disen brief ze vrchunde vnd ze einem gezivge fur mich vnd fur sie bestetigt mit meinem insigil, wan si di vier brueder aigen jnsigil niht habent, der sache sint Gezivgen mein veter her Otte von Troun, mein veter her vlreich von Troun, Her Otte von Perchaim, her Chunrat von Harthaym, Ditmar von aystershaim, Herbort der Chremstorfer, Ditmar wolfstain, Hertneit der Stadler, Hainrich hierttel vnd ander erber leut genueg. Der brief ist gegebn an sant veyts tag nach Gots geburtt vber drivtzehn Hundert iar, darnach in dem newn vnd zwaintzkisten jar."}
{"text": "Allen den, die disen brief ansehent lesent oder horent lesen, kund ich Wilhelm vom Rosenhart vnd vergich offenlich mit disem brieue, won mir der erwirdig min gnadiger herre abt Geori von gottes gnaden abt dez gotzhus ze sant Gallen reht vnd redlich verlihen hat ze rehte burgsass vnd nach burgsass reht die burg Mollenberg mit luten vnd mit gutern, die darzu gehorent, darumb so han ich vorbenemter Wilhelm vom Rosenhart mit guter vorbetrahtung willeklich gesworn ainen gelerten ait ze den hailigen mit vf gehabenen vingern, minem vorbenemten herren abt Georien vnd sinen nachkomen, wele dann abt oder phleger dez selben gotzhus ze sant Gallen ist, ald dem cappittel gemainlich, ob kain abt noch phleger da war, mit der selben burg Mollenberg an alle geuarde getrulich ze wartenn vnd sv in die selben burg vnd darvs ze lassenn vnd allu dv ding ze tunne, die ain burgman sinem herren von reht von sine burgsass tun sol. Vnd ze vrkund der warhait aller diser vorgeschribenen dinge vnd vergiht so han ich Wilhelm vom Rosenhart da vorgenemt min insigel offenlich gehenkt an disen brief. Der geben ist ze sant Gallen an der nahsten mitwuchen nach sant Hylarien tag in dem jar, do man zalt von Cristus geburt druzehenhundert jar, sibenzig jar vnd darnach in dem nunden jare."}
{"text": "Ich Hainr. von Wartenberg dvn allen den kvnt, die disen brief sehent vnd II horent lesen, daz der .. bropst von Ouwe gewert het gar vnd gaenzlich Cvnrat den Vokt von Meringen zwainzich march Silbers, darumbe der .. apt II von sant Gallen mir vnd hern Johannes Venden von Riethain ritter vnd den anderan .. burgan sinen brief geben het, daz er vns losen wolti von allem schaden. Ich der vorgenant H. von Warteberg wil och wer vnd troster sin mines herren dez .. aptes von sant Gallen, daz im niemer schade beschehen mag von dem vorgenanten brief, den er vns geben het ze werscheft vmbe die vorgenantvn burschaft, wan der brief verlorn ist, ane alle gevaerde. Vnd daz dis allez ware si vnd staethe belibe, so henche ich der vorgeshriben H. von Wartenberg min ingesigel an disen brief. Diz beschah vnd wart der brief geschriben, do man zalt von gottes geburthe druzehenhunder in dem zwelftem iare, an dem naehsten fritage nah sant Nicholaus dage."}
{"text": "Ich Jans von Rorenpach vergich offenbar mit dem brief allen lewten gegenwurtigen und chumftigen, daz ich mit wolverdachtem mut und nach meiner nechsten und pesten vrewnt rat und auch zu der zeit, do ich ez mit recht wol getun mocht, und auch mit meins gnadigen purchherren hant abpt Vlreichs ze Chotweig recht und redleichen gemacht und geben han zu rechter margengab nach des landes recht ze Osterreich meiner lieben hausvrawn, vrawn Elzbeten Merten des Trellen tochter von Ekchendorf saeligen fur achtzik phunt gemainer Wynner phenning von erst mein hof gelegen ze Ekchendorf mit allen den eren rechten und nutzen, di dorzu gehorent ze veld und ze dorffe, gestift und ungestift, versucht oder unversucht, wie daz genant ist, und auch in allen den rechten, als ich in gechauft han von Otten dem Wyser, dovon mon alle iar dint ze purchrecht dem vorgenanten herren und seinem gotzhaws ze Chotweig sibentzehen Wynner phenning an unsrer vrawn tag zu der lychtmesse und nicht mer, und ain ode hofstat, di do leit zenechst dem hof, dovon mon alle iar dint ze purchrecht dem gotzhaws ze Chotweig zehen Wynner phenning an unsrer vrawn tag ze der lychtmess, und ainen chrautgarten, der do leit an dem hof, dovon mon alle iar dint ze purchrecht dem gotzhaws ze Chotweig ain phenning an unsrer vrawn tag zu der lychtmess, und zway jeuch akchers, di do ligent hinten an dem hof, dovon mon alle iar dint ze purchrecht dem gotzhaws ze Chotweig virtzehen phenning an unser vrawn tag zu der lychtmess, und ainen akcher an der Challeiten, dovon mon alle iar dint ze purchrecht dem gotzhaws ze Chotweig an unsrer vrawn tag zu der lychtmess, und ainen akcher auf dem Hochrain, dovon mon alle iar dint ze purchrecht dem gotzhaws ze Chotweig vir phenning an unsrer vrawn tag zu der lychtmess und ainen akcher in der Fuchaw, dovon mon alle iar dint ze purchrecht dem gotzhaws ze Chotweig vir phenning an unsrer vrawn tag zu der lychtmess, und ain akcher an Fuchawerweg obs dorffes, dovon mon alle iar dint ze purchrecht dem gotzhaws ze Chotweig vir phenning an unsrer vrawn tag zu der lychtmess, und ain akcher bey dem Hornpach, dovon mon alle jar dint ze purchrecht dem gotzhaws ze Chotweig vir phenning an unsrer vrawn tag zu der lychtmess, und ayn pewnt ze Grozzenprenn, dovon mon alle jar dint ze purchrecht dem gotzhaws ze Chotweig aecht phenning an sand Jorgentag, und ain akcher an der Fuchaw und haizt der Tymmiger, dovon mon alle iar dint ze purchrecht dem gotzhaws ze Chotweig sechs phenning an sand Mychelstag, und von ainem virtail weingarten gelegen ze Chrutsteten, dovon mon alle iar dint ze purchrecht dem gotzhaws ze Chotweig ain helbling an sand Mychelstag, und von ainem pawmgertlein doselbs ze Chrusteten, dovon mon alle iar dint ze puerchrecht dem gotzhaws ze Chotweig ain phenning an sand Michelstag, und auch von ainem pawmgarten doselbs zu Chrusteten, dovon mon alle iar dint ze purchrecht dem gotzhaws ze Chotweig vir phenning an sand Mychelstag und in ain weinzurlgericht in Chrusteten zwen phenning an sand Michelstag und auch alle iar ain gantz phunt wachs zu dem lycht gen Chotweig zu der pharr, und von zwain jeuch akchers, gelegen an der Fuchaw, diweiln der Sluntzin gewesen sint, dovon mon alle iar dint ze purchrecht dem gotzhaus ze Chotweig aecht phenning an sand Mertentag und drew jeuch akchers gelegen an der Hinterleiten ze Fuchaw, dovon mon alle iar dint ze purchrecht in der herren cheller sechs und dreizzig phenning gen Chotweig an sand Chunegundentag und von drin virtail weingarten gelegen an der Fuchaw, dovon mon alle iar dint ze perchrecht drew virtail weins in dem lesen Prawn von Rugendorf, und ain holtz, daz do leit ze Herfurt an der Swartzenleiten und daz weiln ze lehen ist gewesen von dem Raetelperiger und nu ze lehen ist von dem gotzhaws ze Chotweig also mit auzgenomer red: ist, daz mein vorgenant hausvraw, vraw Elzbet chint mit mir gewinnet, do schol denn der vorgenant hof mit aller seiner zugehorung und di vorgenanten guter nach unsrer paider tod auferben und gevallen an alle widerred. Wer aber, daz ich vorgenanter Hans von Rorenpach sturb und diselb mein vorgenant hausvraw, vraw Elzbet nicht chint mir gewunne, des got nicht geb, dennoch so schol si den vorgenanten hof ze Ekchendorf mit aller seiner zugehorung und di vorgenanten guter in nutz und in gewer innehaben unverchumbert untz an irn tod, als margengabrecht ist und des landes recht in osterreich. Wenn aber daz ist, daz mein vorgenant hausvraw abget mit dem tod und nicht ist, so schol denn der vorgenant hof mit aller seiner zuegehorung und di vorgenanten guter alle herwider erben und gevallen auf mein nachst erben, do si denn ze recht hinerben und gevallen schullen an allen chrieg und yrsal. Ich pin auch vorgenanter Hans von Rorenpach der vorgenanten guter meiner hausvrawn, vrawn Elzbeten recht scherm und gewer fur all ansprach, als lehens purchrecht und perchrecht und margengab recht ist und des landes recht in osterreich. Ging ir aber doran icht ab mit recht, daz schol si haben auf aller der hab, di ich hab oder lazze in dem land ze Osterreich oder wo ich sey hab, eribgut oder varuntgut und dovon bechomen mit meim gutleichen willen, ich sei lebentig oder tod. Und daz ir di margengab furbaz also stet und unczerbrochen beleib, doruber gib ich ir den prief versigelten mit meim anhangunden insygel. Dorzu hab ich auch vleizzig gepeten meinen gnaedigen herren abt Vlreichen ze Chotweig und Wernhart den Frel von Prunn und Maricharten den Pokchsendorffer von Mewrling, daz di irew insigill an den brief gelegt habent zu einem warn gezeug der sache in an schaden. Der prief ist geben nach Christi gepurt uber drewtzehen hundert jar dornach in dem fumf und sybentzkistem iar an unsrer vrawn tag zu der lychtmesse."}
{"text": "Dem erwirdigen und geistlichen herrn, herrn Ulrichen abbt zu Lambach unnserm gnadigen herrn. embewtten euch auf die vorverschribenen erben so eure gnad ingeschrift hat ich Wolfgang des Hannsen von Hasslaw und ich Elsbet seinew gesswistret und ich UIreich und ich Margreth des Jorgen Tretter zu Herengassstaig seligen kinder unnser undertenig willig diennst, wir fuegen ewren gnaden zw wissen, das wir uns mit sambt andern erben so ewre gnad auch ingeschrift hat in ainen brieff oder bedtzetl, das wir uns obgenante gegen den Wolfgang des Hannsen Lakmair von Marichschalich sun unnserm lieben vetter und allen seinen gesswistraten und allen iren erben lembtigen und kunftigen auf ain ewiges ennde geaint und verzigen haben, unnser muetterliches erbtail und aller unnser gerechtigkait so wir bei in muetterlichen erben und geleichen tail gehabt haben auff dem gut in Weinholtz gelegen in Gaspeltshoffer phar das dann ettwas ewren gnaden gotshawss und ewre gnaden dienstper ist, darumben habent sew uns zu verttigung geben und aufgericht ain suma phening der wir bezalt und aussgericht sein und der uns ytzo und furan wolbenuegt, darumben biten wir ewre gnad mit undertenigen willen, ewre gnad wolle die verzeichung und verttigung under ewren gnaden sigl anhangunden bestattung tun, so das heschiecht so wollen wir wider das alles itzo und hinfur wir noch all unnser erben und mit wie die mit namen genant under schriben sint oder genant werden ewigklich nymermer nichts zu reden in dhainerlei weg ungeverlich, mit urkundt des brieffs mit des erbern Niklasen ambtschreiber der herschafft Fraunkenburg fur gedruckten bedschaft in und seinen erben an schaden. der gebet umb das beschadt sindt zeugen Hanns Mertzinger zu den Mertzingern Michl Klinger von und Lucas Griesser ..aubtman des Rotentaler diener. Geben und beschenen an sand Johannes und sand Pawls tag anno domini Ixviiij ,"}
{"text": "ICH Christan von Ror und all mein erben vergehen, daz wir verchauft und gegeben haben meinem ohaim hern Rudolfen von Losenstain siben schilling und acht wienner phenning geltes di unser ledigs rechtes vreys aigen gewesen sind, der gelegen sind datz Oberndorf bey Retelperg, auf Philipps des Pinter lehen sechs schilling und sechs phenning, und ze Weydarn auf Stephans hofstat zwen und dreizzich phenning, die er von uns gechauft hat zu ainem ewigen liecht in unser vrawen chappellen ze Hewn umb achtzehen phund wienner phenning der wier gar und gentzleich verricht und gewert sein so beschaidenlich, daz er und dieselben chappelle di egenanten gult und guter mit alle die so darzue gehort als wier di untz auf den heutigen tag herpracht haben furwas ledichlich und vreylich haben sullen, und sullen allen iern frumen damit schaffen wie in das wol chom und fug an allen chrieg und ierrsal. Und sein der ier recht gewer und scherm fur alle ansprach als aigens recht ist und des landes recht in Osterreich. Get in furwas daran icht ab mit recht, das sullen si haben auf uns und auf allem unserm gut das wier haben in dem lande ze Osterreich wier sein lebentig oder tod. Des ze urchund geb wier den brief versiglt mit mein obgenanten Christans insigel von Ror, mit meins vettern insigel Gotfritz von Ror und mit meins ohaims insigel Jansen von Wildekk. Geben ze Hagnawe nach Christes gepurde dreutzehen hundert jar darnach in dem siben und sechtzgistem jar an sand Agnesen tag."}
{"text": "Ich Hainreich von Rauhenstain vnd mein erben vergehen offenleich an disem brief, daz wir vns des mit vnsern trewen an aides stat an alles geuaer verluebt vnd verpunden haben gegen Christan vnd gegen Wernharten den pruedern den Taehenstainern vnd gegen irn erben vmb den schaden den si von vnsern wegen enphangen habent an irm guet ze Margrafenneusidel also daz wir in ze einer pezzrunge fur den selben schaden leihen suln sechs phunt oder acht phunt Wienner phenninge geltes die naehsten die vns mit recht ledig werdent vnd die si an vns pringent, an alle wider rede, vnd dar veber so gib ich Hainreich von Rauhenstain fuer mich vnd fuer mein erben Christan vnd Wernharten den pruedem den Taehenstainern vnd irn erben disen brief zu einem warn vrchunde diser sache versigilt mit meinem insigil vnd mit hern Wilhalms insigil von Pavmgarten vnd mit Vlreichs insigel des Sweinwarter die diser sache gezeuge sint mit irn insigiln. Diser brief ist geben ze Wienne nach Christes geburt dreutzehen hundert iar, dar nach in dem sechs vnd fuemfczgisten iar, des Mittichens in der andern ganczen Vastwochen."}
{"text": "In gottes namen amen. Wir Herman von gottes vnd des stuls genaden ze Rom bestater abt des gotzhus ze sant Gallen kunden vnd veriehen offenlich an disem brief fur vns vnd fur alle vnser nachkomen allen, die in ansehent lesent oder horent lesen, das wir ansehent vnd angesehen habent grosse vnd state truwe vnd danknam dienst, die vns vnd vnserm gotzhus der beschaiden man Johans Schlihting von sant Gallen vnd fro Engela sin elichi wirtinne willeklich tunt vnd getan hant vnd noch tun mugunt. Dauon lihen wir vnd geben in vnd den nachgeschribnen iren kinden Johansen, Beringern, Margarethen vnd Annen vnd allen den kinden, du von dem vorgenemten Johansen Schlihting vnd fro Englen siner elichen wirtinnen vnd von den vorgenemten kinden iemer geborn werdent, tohtran vnd sun, friges burgerreht in vnser stat ze sant Gallen vnd davor, wa das ist. Vnd haben inen das gelihen luterlich willeklich vnd frilich mit aller frihait, mit aller gewonhait, mit allen vnd vollen rehten, so darzu notdurftig ist vnd als es mit den selben worten beschlossen ist vnd beuangen, also das su das selb friges burgerreht von vnser gab, die wir in daran tugen vnd getan haben, volleklich haben sond von vns vnd von allen vnseren nachkomen, wa su denn seshaft sint, in allem dem reht vnd in aller gewonhait, als es ander lut vnd burger in vnser stat ze sant Gallen ald dauor hant vnd als vntz her vngeuarlich behalten ist. Wir haben och gelobt dem selben Johansen Schlihting vnd fro Englen siner elichen wirtinnen vnd den vorgenemten kinden, das wir noch kain vnser nachkomen su noch iru kint, du von in iemer geborn werdent, an dem selben burgerreht niht irren sullent mit dekainen dingen, wir sullen su an ir leben vnd an ir tode daran mit allen dingen behalten. Vnd darumb das dis alle war sie vnd stat vnd vnwandelber belibe, so henken wir vnser insigel an disen brief. Der geben ist ze sant Gallen in der stat in dem jar, do man zalt von gottes geburt druzehenhundert jar, vierzig jar vnd darnach in dem nunden jar, an dem nahsten fritag nach mitter vasten, da ze gegen warent dis ersamen lut Geori von Wildenstain, Johans von Wolhusen, closterherren vnsers vorbenemten gotzhus, her Eglolf von Roschach ritter, Cunrat von Griffenstain frige, Eglolf von Altstetten, Johans Wildrich, Rudolf von Staina, Walther vnd Johans sin sun vnd ander erber lut vil."}
{"text": "Ich Reinprecht der Tvrse vergich vnd tun chunt allen den, die disen prief lesent oder horent lesen, die nv lebent vnd hernach chunftig sint, daz ich mit gutem willen vnd gvnst meiner erben, mit verdachten mute levterlichen durch got vnd durch meiner vodern sel hail willen zu der zeit, do ich ez wol getun mochte, recht vnd redelichen geben han dem erbern goteshovs vnser vrowen hintz den Schotten ze Wienne meines rechten aygens zwaintzzich Wienner phenning geltes avff fvnf vnd dreizzich jeuchharten akchers, die da ligent datz sand Mychel pei Tribense avf den praiten avff dem Graseweg, die man dem vorgenanten Goteshovse unser vrowen hintz den Schotten furbaz ewechlichen alle Jar davon diennen schol an sand Georgen Tage von den egenanten Ekchern mit allem dem rechte, als ichs in aygens gewer herpracht han, und pin auch ich der vorgenanten zwaintzzich Wienner phenninge geltes rechter scherm vnd gewer, als aygens recht ist vnd des Landes recht in Osterrich. Vnd daz dise rede also stete sei vnd furbaz vntzebrochen beleibe, darvber so gib ich vorgenanter Reynprecht der Tvrse disen prief dem egenanten goteshovs vnser vrowen datz den Schotten ze ainem offen vrchunde vnd gezevge vnd ze ainer ewigen vestnunge diser sache versigilten mit meinem Insigel vnd mit Hademares Insigel meines pruder vnd auch mit meiner vrowen Insigel vron Kathrein, hern Chraftes witeben von Svnnenberch dem got gnade, mit der gunst vnd guten willen dise sache gewandelt ist vnd der gezevge sint mit iren Insigeln. Diser prief ist geben ze Wienne nach Christes geburt drevtzehenhundert jar darnach in dem ayn vnd dreizzigistem jar, an dem perichtage."}
{"text": "Ich Ruger von Testorff vnd ich Christein sein hausurow, Wir vergehen fur vns vnd fur alle vnser Erben vnd Tun chunt allen den, die den brief lesent oder horent lesen, die nu lebent vnd hernach chunftich sind, Daz wir mit aller vnser erben gutem willen vnd gunst, mit verdachtem mut vnd mit Gesampter hant vnd nach vnserr nechsten vnd besten vrewnd Rate, zu der zeit do wir es mit recht wol getun mochten, Verchaufft haben vnsers rechtem Purchrechtes, das wir ze purchrecht gehabt haben von den erbern geistleichen herren datz dem Heiligen Chrewtz vnsern Hof gelegen ze Symaninge, oben an dem ort vnd darzu alle die Guter, die hernach an dem brief geschriben stent, des ersten: dreizzig Tagwerich wismats gelegen in dem Velberech, vnd vier tagwerich wismat gelegen bei dem dorffe in dem Paumgarten, vnd fumftzig Jeuchart akchers, vnd Siben phunt und dreizzig phenning Wienner munzze geltes ouf chrautgaerten gelegen ouf dem Haitzengriezze, vnd dreitzehen Schilling vnd sechtzehen phennige wienner munzze geltes gelegen ze Symannigen auf behaustem gut, die zu den zeiten die holden dienent, Stephan der Schuester drey Schilling vnd vier phenning, Niclas der Smyd acht vnd sechtzig phenning, Jacob vier vnd dreizzig phenning, Herman zwen vnd zwaintzig phenning, Jorig der Suechentrunch zwen vnd zwaintzig phennig, Jans der Herter sibentzehen phenning, Mertt der Mesner sibentzehen phennig, Dietreich der amman sechs vnd achtzig phenning; vnd acht vnd Dreizzig phenning geltes ouf vberlent, die zu den zeiten dienent der weing Leuppolt von wienne von einem chrautgarten sechs phenning, Chunrat der Wartperger von einem chrautgarten sechs phenning, Haugeins sun von einem chrautgarten vier phenning, Chunrat der orl von einem chrautgarten sechs phenning; Vnd auf einem akcher sechtzehen pfenning geltes, vnd zehen schilling wienner phenning geltes gelegen ouf fumf vnd zwaintzig achttailn weingarten, vnd alles das, das zu dem vorgenanten vnserm Hof gehoret, es sein paumgarten, chrautgarten, aekcher, wismat, phenninggult, ze uelde vnd ze dorffe, gestifft vnd vngestifft, versucht vnd vnuersucht, wie so das genant ist, da man alle iar von dient den obgenanten Geistleichen herren datz dem heiligen Chreutz ayn phunt wienner phenning ze rechtem Purchrecht vnd den geistleichen vrown datz der Himelporten ze wienne von einem weingarten, der weiln ein akcher gewesen ist, viertzig phenning, vnd in das Gericht ze Swechant von einem pawmgarten sechs phenning, vnd hintz sant Larentzen ze Symaning von drin Jeucharten akchers drey phenning vnd des Hewndleins erben ze wienne von einem phlantzpett drey phenning, vnd Niclasen den Wurffel von einer velberpewnt vier phenning, oder ein huen vnd nicht mer. Vnd den vorgenanten Hof vnd alle die Guter, die vorgeschriben stent, vnd was dartzu gehoret, hat Hayman von Testorff, mein egenanten Rugers vater gechoufft vmb das gut, das von meiner Muter, vrown Wennteln weiln seiner hausurown seligen herchomen ist; vnd der hat ouch darnach mitsampt Haymlein seinem sun mit des Purchherren hant mir egenanten Rugern denselben Hof vnd guter allew gegeben zu der egenanten vrown Christein, meiner Hausurowen ze rechter Morgengabe allen vnsern frumen damit ze schaffen an alle irrung. Den vorgenanten Hof vnd alles das, das dartzu gehoret, vnd alle die guter, die vor dem brief verschriben sint, haben wir recht vnd redleich verchoufft vnd geben mit allen den nutzen vnd rechten, als wir es alles vnuersprochenleich in purchrechtes gewer herpracht haben vnd als es mit alter herchomen ist, Vmb Hundert phunt vnd vmb ains vnd viertzig phunt wienner phenninge, der wir gantz vnd gar gewert sein, vnd vmb vier phunt wienner phenninge mir egenanten Christein ze Leitchouf, der ich auch gentzlich gewert bin, Den vorgenanten erbern geistleichen herren Abt Cholman vnd dem Conuent gemaine des Chlosters datz dem heyligen Chreutz vnd allen irn Nachkomen furbas ledichleich vnd vreileichen ze haben vnd allen iren frumen damit ze schaffen, verchauffen, versetzen vnd geben, wem si wellen an allen irresal. Ich obgenanter Christein Tun ouch chunt mit dem brief, daz ich mit gutem willen vnd nach Rate meins Vater Fridreichs des Weidner vnd ander meiner vrewnd vnbetwungenleich meinen Morgengabbrief den vorgenanten geistleichen herren geantwurttet vnd gegeben han, vnd ouch mich des vorgenanten Hofes vnd der vorgeschriben Guter aller vertzigen han vnd vertzeich mich der aller sache mit dem brief, also daz ich noch mein erben furbas auf dieselben guter weder vmb Morgengab noch vmb chainerlay sache nimmermer, chain ansprach Recht, noch vodrung haben noch gewinnen sulln, in dhainen wegen. Vnd durich pezzer sicherhait so setzen wir vns, ich Ruger von Testorff vnd ich Christein sein hausurow vnd ich egenanter Hayman von Testorff sein pruder vnd alle vnser erben vnuerschaidenleich vber den obgenanten Hof, vnd swas dartzu gehoret, vnd vber alle die guter, die vor verschriben vnd benant sint, den egenanten geistleichen herren gemayne datz dem heiligen Chrewtz vnd allen irn Nachkomen ze rechten gewern vnd scherm fur alle ansprach, als purchrechts recht ist vnd des Landes recht ze Osterreich. Wer aber, daz si furbas an dem oftgenanten Hof vnd an den vorgeschriben gutern icht chriegs oder ansprach gewunnen, von wem das wer mit recht, was si des schaden nement, das sulln wir In alles ausrichten vnd widerchern an allen irn schaden, vnd sullen ouch si das haben auf vns vnuerschaidenleich vnd ouf allem vnserm gut, das wir haben in dem Lande ze Osterreich, oder wa wir es haben, wie das genant ist, wir sein lebentich oder tode. Vnd daz der Chouf vnd die Sache furbas also stet vnd vnzerbrochen beleibe, Daruber so geben wir In den brief zu einem warn vrchunde vnd ze einer ewigen vestnung der Sache versigilten mit vnserr obgenanten Gebrueder Rugers vnd Haymans von Testorf baider Insigiln vnd mit des vorgenanten Fridreichs Insigil des Weydner, mein egenanten Rugers sweher vnd mit vnsers Ohaims Insigil Jacobs von Loch, die wir des vleizzichleich gebeten haben, daz si irew Insigeln ze einer gezeugnuzze der vorgeschriben Sache an den brief gehangen habent In an schaden. Vnd verpind ouch ich mich egenantew Christein vnder der obgenanten meins wirts, meins Vaters, vnd meiner swaeger Insigiln alles das stet se haben vnd zelaisten, das vorgeschriben stet. Der brief ist geben ze Wienne nach Christes geburt Dreutzehen Hundert iar darnach in dem acht vnd Sechtzgistem Iare des nechsten Eritags vor Mitteruasten."}
{"text": "Jch Hainrich der Hekinger vnd Ann mein Haufraw vnd all vnser erben veriehen offenbar mit dem prieff vnd tun chunt allen den di in sehent lesent oder horent lesen, dy nu lebent oder her nach chunftig werden, daz ich recht vnd redleich nach rad vnd mit gunst meyner Hausfrawn nachsten Erben versaczt haben Lewpolten von Greyn vnd seiner Hausfrawn vnd allen irn paiden Erben zu der zeit ichs obgeschribner Hainrich der Hekinger vnd mein obgeschribne Hausfraw wolgetun machten ir freys aygen vnd ir nachsten erben ayn Lehen daz hayzzet dacz dem Grezzyng vnd leit in Sand Gorger pharr mit allen den ern vnd nuczen als wir daz in aygens gewer selbne vnuersprochenleich inn haben gehabt, mit allew dye vnd dar zu gehort versucht vnd vnuersucht vmb Czwaynzich phunt phening Wyenner munzz die sy vns berait, dar auf gelihen habent, der wir auch gancz vnd gar gewert seyn ann allen schaden, Vnd schullen auch sew den sacz inn haben an alle irrung, vnd nuczen als sew pest mugen, vnd wann sew wellent, so mugen sew inn vmb als vil phenning geseczen wem sew wellent, Wir sein auch vnd mit vns all vnser Erben, dez vorgeschriben satzes vnd dez Lehens ir vnd aller ir erben Recht gewer vnd scherm, fur alle ansprach, als freyz aygen vnd saczs Recht ist Jn dem Land ze Osterreich, Waz in oder irn erben dar an abget mit Recht, da sy schaden an nemen, den sy mugen gesprechen pey irn trewn vngeswarn, den selben schaden, vnd auch daz Hauptgut schullen sy haben vnuerschaydenleich auf aller der Hab dy wir vnd all vnser erben haben, wo wir dy haben, Ez sy aygen oder verlehencz gut purchrecht oder varnt gut, wy daz genant ist, vnd schullen seyn da von bechomen vnberecht, Jn welchem gericht sy dar auf choment, mit vnserm vnd aller vnser Erben vnd freunt gutleichem willen, wir seyn Lebentig oder Tod. dar zu schol auch seyn, vmb daz vorgenant gelt, dez Satzs Losung jaerlich an sand Gorgen Tag vnd zu chayner zeit merr, daz dy red steet vnd vnczebrochen beleib, dez gib ich vorgenanter Hainrich der Hekinger dem obgeschriben Lewpoltenn von Greyn vnd seiner Hausfrawn vnd allen irn erben den offen prieff versigelten fur mich vnd fur all meyn Erben mit meym anhangunden Jnsigel, der wurt vnd dez Saczes sind zewg dy Erbem Hainrich der Ynczinger, Jans der Stayner vnd Herweich der Stayner mit im aller dreyer anhangunden Jnsigel inn an schaden. Der prief ist geben nach christi gepurd drew czehen Hundert Jar dar nach in dem Sechs vnd Sybenczkisten jar an dem Heligenn Sunwent Tag."}
{"text": "Ich Wolfger vnd ich Hainreich, hern Wolfgeres svn des wirtes ze Wograin veriehn fur vns vnd fur vnser geswistreid vnd vnser erbn ze Wograin des houes, daz wir auz den owen vnd auz den werden ze Holnburch niht mer holtzes nemen vnd vodern schullen dann zv drin lehen gehoret, wann vns daz der vorster mit der gemain geit des schol vns genugen vnd dhainen chrig da von machen vnd schullen allen vnser herren leuten vnd ir gut vnschadhaft sein, daz gehaizzen mit vnsern trevn. Wir veriehn auch, swann vns vnser herr von Frising vmb ainen dienst vodert oder sein pfleger iner acht jaren, daz im vnser ainer dann berait wesn zu dienen mit harnasch in dem land ze Osterrich an all widerred vnd gebn im des disen brif versigten mit vnsern insigeln. Der brif ist gegebn ze Holnburch, do man von Christes gepurd zalt dreuzehn hvndert iar, dar nah in dem dreizkistem iar, an dem heiligen Pfingest tag."}
{"text": "Allen, die disen brieff sehend oder horend lesen, kunden wir Lutolt vnd och Cunrat die schenken von Landegg gebruder, das Adelheit die Husner, die ein frig wib was von allen ir vier anen, das gutli, dz da heist Strassgut, das ir frig eigen was vnd dar uber wir vogt sigin, mit vnsers vatter seligen willen gab recht vnd redlich vff des riches strass dem armen spital ze sant Gallen, vnd dise gab ward nach vnsers vatter seligen tod genuwert mit vnser beider guten willen vnd gunst. Vnd ist dise gab besehenen mit allen den Worten vnd getaten, die man von gewonheit ald von geschriben rechten han sol in solichen gaben. Vnd dz dis war sig vnd stat belib, dar vmb geben wir dem vorg spital disen brieff besigelt mit vnser beider insigel ze einem staten vrkund. Der geben ist ze sant Gallen am zwolfften tag meyen nach gottes geburt druzehen hundert vnd einliff jare."}
{"text": "Ich graf Joh. von Hapspurg kund allen den, die disen brief ansehend oder horrent lesen, das ich durch mins herren vnd vatters seligen graf Joh. von Hapspurg vnd miner frowen vnd muter Agnesen grefin von Hapspurg selen heil willen luter durch got vnd miner vnd aller miner vordern sele gesetzt vnd geordnet han mit gutem wolbedachtem willen vff min muli, die gelegen ist in der statt ze Rappreschwil, zwen mut kernen geltz, die ein jeklicher, der denn die muli hat, jerlichen richten vnd weren sol den herren ze Ruti Wisses ordens in Cost bistum ze herpst an sant Matheus tag dex zwelffbotten, vnd sullen darumb die vorg herren von Ruti jerlich began erwirdikhch vnd loblich mins vatters vnd muter jarzit der vorg, der jarzit man jetweders sunderbarlich began sol, als si vallent, vnd aller ir vordern, vnd also dz man den herren ze Ruti des tages, so si die jarzit begand, visch vnd win geben sol, als vil vnd ein mut kernen kumpt, ze jetwedrem jarzit, vnd sol man inen das geben gemeinlich vber tisch des selben tags, so si die jarzit begand. Ouch han ich mir selben die fryheit vnd das geding vsbehept, das ich oder min erben, ob ich enwere, die vorg zwen mut kernengeltz ledigen vnd ablosen mugen mit sechs march silbers Zuricher gewicht, wenn es vns fugt. Ouch sol man wussen, dz ich wil vnd mit namen gesetzt han, beschech das ich oder min erben das vorg gelt ab der eg muli losten, dz denn die herren von Ruti mit dem selben gut kouffen sond zwen mut kernengeltz vff eim gewissen gut, also das inen die selben zwen mut kernen gemeinlich ewenklich dienent vber tisch desselben tages vnd in aller der wise, als vorg stat. Man sol ouch sunderbar wussen, wenn ich oder min erben die eg gult ab der muli losten, wo denn die herren von Ruti nit bewisen vnd offenbar gemachen mochten innrent jars frist mit vier erbern mannen, die denn des rates ze Rappreschwil sind, das si dasselb gut an geleit haben, als vorg ist, so sullen denn die herren von Ruti mir vnd minen erben schuldig sin wider ze geben die eg sechs march silbers, vnd sol ich vnd min erben dannenhin jemer ewenklich ledig sin von den herren von Ruti, vnd sol denn die gult gentzlich ab sin von des wegen, das si ir eg nutz versumpt hand. Vnd wenn die herren von Ruti die jartzit nit begand vnd ouch nit vsrichtent, als vorg ist, so sol ouch das gelt ledig sin. Des alles ze statem vrk so henk ich der vorg graff Joh. min eigen insigel fur mich vnd min erben an disen brief. Der geben ward vff der burg ze Rappreschwil an sant Agnesen tag anno domini MCCC XL."}
{"text": "Ich Hainreich der Pernawer vergich, daz mir der ersam geistleich mein genadiger herr probst Weigant datz sand Florian gelihen hat ain holtz bey dem Stralerschachen in Neunchiricher pharr, davon ich iem und seinem gotshaus datz sand Florian jarleichen raichen schol an sand Merteinstag acht phenning wienner munzz. Tat ich dez nicht und iem die acht phenning ze den obgenanten tag ze zins nicht raichet wie sich daz fugtt, gestet ez darnach drei viertzehen tag so pin ich iem vervallen ze wandel sechs schilling phenning ye von viertzehen tagen sechtzig phenning. War aber daz ich den obgenanten zins und auch die wandel inner jares trist nicht gab und verrichtet, so schol dem egenanten gotshaus und auch dem probst datz sand Florian daz obgenant holtz ledig sein worden und schol ich gevallen sein von allen meinen rechten. Daz die wandlung also stat beleib und unverchert daruber gib ich iem den offen brief versigilten mit meinem anhangundem insigel, und ze einer pezzern zeugnuzz mit des erbern meins lieben swager Gotfritz dez Sintzenperger anhangundem insigel. Der brief ist geben nach Christes gepurd dreutzehen hundert jar darnach in dem nawn und sechtzkistem jar an aller heiligen tag."}
{"text": "Ich bruder Fridreich, ze den Zeiten hofmaister in dem Rotenhaslaeher hof ze Chrems, vergich offenbar an disem brief allen den, die in sehent oder hoernt lesen, daz ich Diemuten von Chennepach lazzen han ze rechtem leibgeding vnser wis, die da gehaizzen ist in dem Pimsae, mit der mainung, daz si vnserm gotshaus do von jaerchleich, die weil si lebt, dienen schol ein chuffel salcz oder ein fuder weidaechs an sand Mychhels tag, vnd welichs jars si des nicht entaet, so schol dev selb wis vnserm gotshaus ledich vnd veruallen sein vnd schol si von allem irm recht gesten. Auch ist mer ze merchen, daz nach irm tod, wenn si nicht mer lemtich ist, die vorgenante wis in dem Pimsae vns vnd vnserm oftgenanten gotshaus ze Rotenhaslach ledich vnd freis aygen ist an alle irrung vnd ansprach aller irr erben vnd freunt. Vnd daz ir die red also staet vnd vnzebrochen beleih, dar vber gib ich ir egenanter bruder Fridreich disen brief ze einem vrchund versigelten mit meinem insigel. Der brief ist gegeben, do ergangen von Christes gepurd warn dreutzehen hundert jar dar nach in dem sechs vnd viertzkistem jar, an sand Katherein tag."}
{"text": "Ich Vlreich der Chrophel vnd mein Hausfrow vnd alle vnser Erben, vnd ich Peter der Indig vnd mein Hausfrow vnd vnser Erben, Vnd ich Nyclas der Walich vnd mein Hausfrow vnd vnser Erben, Wir vergechen vnd tun chund allen den, die diesen Prief lesent vnd Horent Lesen, di nv Lewent vnd hernach chvnftich werdent, Daz wir recht vnd redleich mit verdachten mut vnd mit gemain rat vnd mit gutleichen willen vnd mit gesampter Hant ze der zeit, do wir ez mit recht wol getuen mochten, ze chauffen geben haben Dem Erbern Geistleichen Herren Apt Leupolten ze dem Heyligen Chreutz vnd der Samenvng Gemain des selben Chlosters Vnsern Hof datz dem Winden mit alle den vnd dar zv gehort ze veld vnd ze dorf, wi so datz genant ist, daz wir emaln ze rechtem Perchrecht von in gehabt haben, Vm fvmf vnd virtzich phunt Wienner phening, der wir gar vnd gantz verriht vnd gewert sein, Also mit auzgenomer red, daz die vorgenanten Herren von dem Heyligen chreuz den egenanten hof daz den Winden mit alle dev vnd dar zve gehort, wie so datz genant sey, Ledichleich vnd vreileich haben schullen in Nutz vnd in gewer vnd allen irn frum damit schaffen, mit verchauffen, mit versetzen vnd geben, wem sev wellen an allen chrieg vnd an allen Irrsal. Vnd sein auch wir, ich vorgenanter Vlreich der Chrophel, vnd ich Peter der Indig vnd ich Nyclas der Walch, des vorgenanten Hofs datz den Winden vnd alles des vnd dar zve gehort, ze veld vnd ze dorf, wi so daz genant ist, recht gewern vnd scherm fur alle ansprach iederman besunderleich fur sich selb vnd fur alle seine erben als Purchrechts recht ist vnd des Landes recht ze Ostreich. Vnd durich pezer sicherhait, so setz ich mich Stephan Chrophl fur meins Vater dritail ze rechtem scherm fur alle ansprach fur mich vnd fur mein erben vnd fur meins vater erben alle, sev sein vogtper oder nicht als Purchrechts recht ist in dem Land ze Osterreich. Vnd datz dise red vnd dise sach furbaz alle also stet vnd vnzebrochen beleib, darvber gib ich vorgenanter Vlreich der Chrophel, disen prief zv einen offen vrchund vnd zv einem warn gezeug diser sache versigelt mit meinem Insigel. Vnd wand ich vorgenanter Peter der Indig vnd ich Nyclas der Walch vnd ich Stephan der Chrophel Purger ze Prukk pey der Leyta aigener Insigel nicht haben, so geb wir auch disen prief zv einem offen vrchund vnd zv einem waren gezeug diser sache, versigelt mit vnser Stat Insigel vnd mit des Erbern mans Insigel, hern Jansen von Praitenprunne, der diser sache gezeuge ist mit seinem Insigel. Der Prief ist geben nach Christes geburd Dreutzehen hundert Iar darnach in dem sechs vnd virtzkistem Iar, an dem Pluemoster Abent."}
{"text": "Ich Eglolff der Blarrer burger ze Costentz kvnd vnd vergich des offenlich mit disem gegenwirtigen brief allen den, die in ansehent oder horent lesen, das ich von dem wolbeschaiden manne Hugen dem Schulmaister burger ze sant Gallen enpfangen hab hundert pfvnt vnd drissig pfvnt pfenning alles Ital guter vnd genamer Costentzer mvnss, vnd bin och der gar vnd gentzlichen von im gewert vnd hab si in minen redelichen nutze geben vnd bekert, vnd das ich dem selben Hugen dem Schulmaister vnd allen sinen erben vnd nachkomen fur mich vnd fur alle min erben vnd nachkomen vmb die selben pfenning hab ze koffent geben reht vnd redelich vnd aines bestaten iemer werenden ewigen koffes den hoff ze Albisperg gelegen vnd och den zehenden ze Albisperg gelegen, der och darzu vnd darin gehoret, die lehen sint von minem gnadigen herren abt Kun des gotzhus ze sant Gallen, mit hus mit hofraitinen mit akkern mit wisen mit holtz mit veld mit wnne mit waid mit wegen mit stegen mit abwegen mit wasser mit wasserlaiti mit gebuwtem ald vngebuwtem wissendes ald vnwissendes gesuchtes ald vngesuchtes mit allen rehten nutzen zinsen vnd gelt vnd mit aller zugehorde in aller der wise vnd masse, als der selb hoff vnd der zehent an mich komen vnd braht ist vnd als ich die in miner nutzlichen gewer vntz her gehebt besessen vnd genossen hab, also vnd mit den selben rehten hab och ich den selben hoff vnd den zehenden, so darzu vnd darin gehoret, dem selben Hugen dem Schulmaister vnd allen sinen erben vnd nachkomen fur reht lehen von dem abt vnd dem gotzhus ze sant Gallen ze koffent geben, vnd darvmb so hab ich mich an dem selben hoff vnd an dem zehenden ze Albisperg vnd was darzu gehoret entzigen vnd entzihe mich vnd min erben daran mit disem brief aller aigenschafft aller lehenschaft aller vorderung aller ansprach alles schirmes alles vsszuges vnd alles rehtes gaischliches vnd weltliches gerihtes, da mit ich ald min erben ald ieman andre von vnsern wegen den selben hoff vnd den zehenden nv ald her nach gar ald ir deweders an dehainem tail kvndint ald mohtint an gesprechen in dekain wise fur aigen oder fur lehen. Ich hab och dabi gelobt fur mich vnd alle min erben, des selben Hugen des Schulmaisters vnd aller siner erben vnd nachkomen des selben koffes des egenanten hoffs vnd des zehenden vnd was darzu gehoret iro reht wer vnd troster ze sint fur reht lehen von dem gotzhus ze sant Gallen nach reht vnd gewonhait der statt ze Costentz ane alle geuarde vnd fur mengliches redelich ansprach. Vnd ze warem vnd offem vrkvnde vnd stater vester sicherhait aller dirre vorgeschribner ding vnd geding hab ich der vorgenant Eglolff der Blarrer min aigen insigel fur mich vnd fur alle min erben offenlichen gehenkt an disen brief. Der ist ze Costentz geben, do man von Cristes geburte zalt druzehenhvndert jar, darnach in dem ahtzigosten jar, an sant Otilyen abent der hailigen magde."}
{"text": "Ich grave Heinreich von Hohenloch vnd Elspet mein havsfrawe, grave Ulriches tochter von Haevnburch tun chvnt allen den die disen brif horent, sehent oder lesent, daz wir von vnserm genaedigem vnd liebem herren dem erbaern bischolf Emichen von Freysingen enphangen haben vnd gewert sein gar vnd gaentzlichen schon mit loetigen silber des er vns schuldichk gewesen ist von taydingen, an heyraten, von gehaizzen, von reht vnd von genaden oder swie ez dar sei chomen do wir sein hantvest vmbe haben gehabt di wir im auch wider geantwurtt haben, wan wir an allen schaden vollichlichen vnd gaentzleichen von im gewert sein, da von sagen wir vnsern gnaedigen herren den vorgenanten bischolf Emichen von Freysingen vnd sein gotshaus vnd die erbaern herren baider phaffen vnd layen di von im vnser puergel waren, lavterleychen vnd gaentzleichen an allen var ledichk vmb allez daz dar vnder vnd darvmb gelobt vnd gehaizzen ist. Daz daz staet vnd vnzerbrochen ewichlichen beleybe, geben wir disen brief mit vnser baider hangenden insigel versigelt ze ainem vrchvnde der warhait, vnd dez sint gezivge her Chvnrat der pharrer von Oberwelcz, her Nyclav pharrer von sant Peter, her Heinreych vnser chapplan, her Fridreych der Helle burgrave ze Oberwelcz, her Fridreych der Sandawer, Chvnrat der schreyber der erbaer burger ze Graetze, Otte der chastner ze Oberwelcz, Reycher der amman von sant Peter vnd ander erbaer vnd piderbe laevt. Der brif ist gegeben dacz Oberwelcz do von Christes gebuert ergangen waren tavsent iar, drevhvndert jar; dar nach in dem vierden iar, dez Mittichen nach Vnser frawen tag der ereren."}
{"text": "Wir Gut von Wolfurt maistrin vnd der conuent gemainlichen des gotzhuses ze Munsterlingen sant Augustinus orden gelegen in Costanzer bistum kundin vnd veriehen des offenlich mit disem brief, das die erbern gaistlichen frowen in got Anna Entziswilerin vnd Vrsel ir swester vnser closterfrowen ze Munsterlingen mit vnserm gemainen willen gunst vnd och vrlob durch gegenwirtig vnd kunftigen nutze vnsers closters von vns gekoffet hant vnd wir in ze koffende geben hant vier mut kernen gutes vnd gabes wolgemachtes kornes Costanzer messes ewiges geltes, die wir in von vnserm spicher ierlich geben sond, vmb XXXII. pfunt pfenning guter vnd gaber Costanzer muntze, die wir von den vorgenanten zwein swestren vnd frowen Enzeswilerin gar vnd gentzlich enpfangen hant vnd in vnsers closters nutze gekert vnd bewendet hant. Die selben vier mut kernen sont die vorgenanten zwo frowen ierlich von vns empfhahen an sant Martins mes ze herbste vnuerzogenlich vnd on alle geuerde alle die wile si lebend vnd in libe sint mit solichem gedinge, das si zwo sond ir vatter vnd ir muter, ir swester der Vischinen iarzit began, wenn es ze schulden kunt. Vnd wel vnder in zwein von erste stirbet, so sol denne die ander lebend ir swester die vier mut kernen den frowen vber tisch geben, vnd sond die frowen began der vorgenanten ir vatter ir muter ir swester der Vischinan vnd der selben ir voruarnden swester iarzit began ieglichs mit aim mut kernen, vnd wenne die selb och erstirbet, so sond die vier mut kernen denn ewklich den frowen lidig vnd fri vber tische ierlich dienan zu begangnisse der selben vier iarziten, als sit vnd gewonhet ze Munsterlingen ist, vnd sond wir nach kain vnser nakomen da wider niemer komen tun noch werben weder mit gerichte noch on gerichte weder heimlich noch offenlich, vnd wo si des an vns gebresten iemer gewunnend, so sond si vollen gewalt haben, gerichte ze suchen nach all ir notdurft, vnz dz wir si des genzlich vnklaghaft machend, vnd sond si des nut hindran kein vnser frihet noch recht noch gewalt. Vnd dz dis alles war vnd stat belib, so hant wir die obgen maistrin vnd der conuent ze Munsterlingen vnser aigen ingesigel an disen brief gehenket. Der gegeben ist ze Munsterlingen, do man von zalte von gottes geburte drutzehen hundert iar, dar nach in dem sibenzigsten iar, an sant Potencianen tag der jungfrowen."}
{"text": "Wir Eberhart von gottes gnaden abt vnd der conuent aller gemeinlich des gotzhuses in der Riehen Ow, daz an alles mittel dem Romschen stul zugehort, sant Benedicten Ordens gelegen in Costentzer bistum tund kunt vnd veriehin offenlich mit disem brief allen, die in ansehent oder horent lesen, daz wir mit den erwirdigen vnd geistlichen herren dem abt vnd dem conuent gemeinlich des gotzhuses ze sant Johans in sant Johanser tal sant Benedicten ordens Costentzer bistum einss rehten fruntlichen wechsels vberein komen sint der hienachgescribenn lute, also wir habin inen vnd irem gotzhus in wechsels wis gegeben vnd geben mit disem brief vnsern vnd vnsers gotzhuses eigenn man Clausen den Walder, Burgis sun von Wald, vmb iro vnd ires gotzhuses eigenn man Heinrichen den Keller von Gerlikon, Burkartz salgen des Kellers sun, also mit der bescheidenheit vnd in solichem rehten, daz der vorbenempt Claus der Walder nu hinnanhin ewklich mit allem reht der vorgenanten herren des abtes vnd des conuentes vnd iro gotzhuses ze sant Johans reht eigen sol sin vnd daz ouch nu hinnanhin ewklich der vorbenempt Heinrich der Keller von Gerlikon vnser vnd vnsers gotzhus in der Richen Ow reht eigen sol sin in solichem rehten als ander vnsers gotzhus lut, die man nempt sunderlut, also daz der selb Heinrich an daz vorgenant vnser gotzhus horen sol als ein sunderman vnd als ander sunderlut daran gehorent, an geuard. Vnd darvmb so habin wir vns verzigen vnd verzihen vns fur vns vnd vnser nahkomen gen den obgenanten herren . . dem abt vnd dem conuent ze sant Johans aller vordrung vnd ansprach vnd alles des rehten, so wir an dem obgenanten Clausen dem Walder ie gehept habin ald hernach iemer gewinnen mohten mit geistlichem oder mit weltlichem geriht ald mit dheinerslaht anderr sach, vnd habin vns ouch verzigen aller hilf geistlichs vnd weltlichs gerihtes vnd aller anderr vszug vnd fund, wie die genant sint, damit wir wider disen vorgescribenn wechsel getun mohtin oder damit der selb wechsel widertriben oder geswecht moht werden dheinen weg ald mit dheinerley sach, an alle geuard. Vnd ist ouch diser wechsel beschehen vnd volfurt mit allen den worten vnd werken, so darzu horten oder horen solten nach gewonheit vnd nach reht. Vnd des alles ze warem vrkund habin wir vorbenempten abt Eberhart vnd der conuent vnsrv insigel fur vns vnd vnser nahkomen gehenket an disen brief. Der geben ist in der Riehen Ow, do man zalt von Cristes geburt druzehenhundert jar, darnach in dem funften vnd sehzigosten jar, an dem nahsten mantag nach vnser frowen tag ze mittem ogsten."}
{"text": "Wir Ludowig von gottes genaden Romischer kaiser, ze allen ziten merer des richs, enbn vnsern zolnern ze Ottingen vnd allen andern vnsern zolnern vnd mautteneren, die ietz sint oder furbas werdent, vberal in vnserm lande ze Bayern, vnsern lieben getriwen vnser hulde vnd alles gut. Wir wellen vnd gebieten ivch es och vesteclichen vnd ernstlichen, was die gaistlichen lute, der . . abte . . vnd daz conuente des gotzhuses ze Raitenhaselach vnser lieb demutige traides vnd wines, daz in vf irem vrbor vnd aigen wachsset, des si in irem closter vnd zv ir not bedurffent, furent vf dem wazzer vnd vber lande, daz ir si daz zol vnd mautfry furen lazzent vnd si darvmbe mit dhainen sachen nicht anraichent noch vordernt, als lieb ivch vnser hulde sint. Der brief ist geben ze Munchen des phintztages nach Vrbani in dem driv vnd drizzigstem jare vnsers richs vnd in dem zwaintzigstem des kaisertumes."}
{"text": "Wir graf Fridrich von Toggenburg kunden vnd veriehen offenlich mit disem brief, das wir bi dem aid, den wir vnserm gnedigen herren bischof Vlrich von Chur von sinen lehen gesworn hand, vns sond eruaren hinnan ze sant Jacobs tag dem nehsten, ob das tal Tafaus vnd Valkenstain du burg vnd ander dehain gut von dem vorgenanten vnserm herren lehen si oder sin vnd des gotzhus aigen si vnd das im von vnsers swehers tod hern Donatz seligen von Vatz geuallen si, so sollen wirs von im enpfahen ze lehen vnd sol er vns och lihen, wer aber, das wir des nut eruurend in dem vorgenanten zil, wenne er denne wil, so svllen wir im vnuerzogenlich ains rehten dar vmb corsam sin vor dem erwirdigen ritter hern Johans von Halwille pfleger in Sungo, der vnser gmainer man dar vmb sol sin, oder den er vns git ain gmainen an sin stat, ob er dar zu komen nit mag, zu dem wir vnd vnser vorgenemter herr bischof Vlrich von Chur ietweder zwen sond geben, vnd was er vns anbehebt mit dem rehten, das sollen wir volleuuren, als die vier vnd den funften oder den meren tail vnder in reht dunkt. Vnd des ze vrkund so geben wir disen brief besigelten mit vnserm insigel. Dirre brief wart geben ze Wesen, do man zalt von gotz geburt druzehenhundert iar, dar nah in dem aht vnd drisgosten iar, an dem fritag nah sant Nicolaus tag."}
{"text": "Ich Hanns Sigershofer dizeit pfleger und richter zu Scharding bekenn offenlich mit dem brif und tun kund allen den, di in sehent hornt oder lesend, das fur mich chom in offnem schrann, da ich sass an dem rechten zu Scharding, Sigmund Pirchinger mit vorsprechen und pat gerichtz hintz aller der hab und guter, die di burger zu Passaw uberall in Schardinger gericht yndert hieten, ez war aigen lehen satzz oder zehent unverschaidenlich hincz irm leib und gut nichtz aussgenomen umb tausend pfund guter Wienner pfenning, daz sy in yn einem rechten fursten lantfrid wider der fursten lantfridbrif lawtt und sag an schuld an recht und unverdient geprant hieten, das sy der herrschafft zu Scharding noch ym nie entsagt hieten, vnd er hiet auch auf ir leib und gut als lang geclagt allew seinew recht enfolen und pat mich zu fragen, was darumb recht war. Also chom in antwurtt her Wilhalm Mawttner von Chatzenperg meins genadigen herren des bischofs von Passaw marschalch mit vorsprechen mit einem gewalt briff, den er von demselben meinen herren von Passaw hiet. Nu hort er ettlichew guter nennen, die von meinem obgenanten herren von Passaw lehen waren, und pat, das der gewaltbrif gelesen wurd; der wardt gelesen, der lawtt und sagt, auf was guter der obgenant Pirchinger mit dem rechten geclagt hiet, die lehen von meinem herren von Passaw waren, das recht umb dieselben guter solt der obgenant marschalch aus der lantschrann hie hinab fur meinen herren von Passaw ziehen. Also sprach der obgenant Pirchinger mit vorsprechen, er yrret meinen obgenanten herren von Passaw an seinen lehen und an seinen rehten nichtz, er hiet nur hintz der burger von Passaw leib und gut geclagt umb den gewalt und umb den prant, den sy im wider der fursten lantfridbrif lawtt unentsagt und wider recht getan hieten und der er einen prant in die schrann warf. Also pat mich der obgenant Pirchinger mit vorsprechen aber zu fragen, was nw recht war. Da hiet ich gern gefragt, ob das recht hie in der lantschrann billich ausgericht solt werden nach gewalt, der im von den purgern zu Passaw geschehen war, oder ob es hinab fur meinen herren von Passaw gezogen solt werden. Da stund der obgenant marschalch an dem Mitichen gestern an dem rehten auf mit den frumen rittern und chnechten, di mit im von meins herren von Passaw wegen zu dem rehten herchomen waren, und Hainereich Zener hewt an dem Pfincztag, der auch meins herren von Passaw gewaltbrief het, und wollten derselben frag darumb nicht horen und giengen aus der schrannen von peden rehten. Darnach pat ich di andern frumen lawt, di dannoch an der schrann beliben, zu fragen, ob das reht pillich in der lantschrann gericht sol werden oder ob es hinab fur meinen obgenanten herren von Passaw gezogen solt werden, nach dem gewalt und prant, der geschehen war, als oben verschriben ist. Di sagten auf ir aid, sy gedahten alle ir tag, wo sulcher gewalt ye geschehen war und in welher herschafft oder gericht sich sulcher hanndel vergieng, in derselben herrschafft oder gericht solt ez gericht werden und solt auch nicht verrer gezogen werden. Darnach pat man mich aber zu fragen, was nu reht war. Da fragt ich dez rehtens. Da sagt urtail volg und das reht, man sprach den amptlawten zue, wie di reht herchomen waren. Des fragt ich also di amptlawt. Di sagten auf ir aid, ez war mit reht und mit lengung als lang herchomen, daz man ez zu peden rehten solt verantwurtten, und sy hieten ez auch als offt zu rechter weil und zeit dahin chundt getan und waren auch dez also zewgen, wes zewgen sy dez von rehtz wegen solden sein. Also pat mich der vorgenant Pirchinger nach der amptlawt sag zue fragen, was nu reht war. Da fragt ich des rehten. Da sagt urtail volg und das reht, seind das der egenant Pirchinger mit vorsprechen geredt hiet der gewalt und der prant, di im von den burgern von Passaw geschehen war wider einen guten lantfridbrif, derselb lantfridbrif solt her fur chomen und solt gelesen werden, darnach solt dann gericht werden. Dez ward also an dem geding verfolgt. Also ward derselb brif gelesen und nach desselben brif laut pat mich der egenant Pirchinger mit vorsprechen aber zu fragen, was nu reht war. Da fragt ich, was recht war. Da sagt urtail volg frag und das reht, es soll der obgenant Pirchinger bey der schranne beleiben, die weil ich an dem rehten sasse, ob yemant von der burger von Passaw wegen in antwurtt cham, der es verantwurtten wolt, oder ein beredt pot, der ehafft not mocht bereden; darnach solt gericht werden. Cham aber niemant in antwurtt oder der ehaft not mocht bereden, wann ich dann ungevarleich an dem rehten aufstund, so solt ich in geweitigen mit dem stab, die amptlawt zu haws und zu hof und daruber der herschaft rue und scherm und solt im auch des einen guten gerichtz brief geben, alles nach dez lantfridbrif lawtt und sag. Dez ward im an peden rehten verfolgt. Also cham im niemand in antwurtt noch der ehaft not mocht bereden, di weil ich an dem rehten sas, und da ich ungevarlich an dem rehten aufstund, da han ich alles das getan, als im urtail volg und pedew reht gesagt haben. Vnd zu vrchund gib ich dem obgenanten Sigmund Pirchinger seiner behabten rehten von gerichtz wegen den brif besigelten mit meinem anhangundem insigel, als er im an peden rehten ertailt ist worden, mir meinen erben und insigel an schaden. Und an dem rehten ist gesessen der vestt ritter her Pernhart Hadrar, Erasmus Aichperger, Hainrich Pirchinger, Peter der Rampelczhaimer, Hainreich Odenwiser, Hainreich von Anger, Linhart Chalinger, Linhart Schachner, Leutold Menchofer, Ulreich Hintzenhauser, Peter Jakob und Erhart di Raspen, Wolfhart Rustorfer, Fridreich Hunthach, Ernreich, Ulreich und Fridreich di Ottenperger, Hans Seiberstorffer, Wolfgang Trachselhaimer, Erasm Daxperger, Weikhart und Wernhart di Messenpekhen, Chunrad Murhaimer, Niclas Salchinger, Chunrad Snitzzer, Hans Dreflinger, Hainreich Tantzzer, Hainreich Teuffenpekh, Rappolt Zellar, Parttel Chunrad und Thoman di Pawrn, Hans Pucher, Thoman Pewntner, Gorg Eytzinger, Michel der Tanhawser, Chunrad Wietrawner, Hainreich von Pubing, Ulreich Chrieczinger, Hans und Fridreich die Gegnynger, Gorg Odenrawter, Hainreich Schilhar, Hans Haiden, Chunrad Reistinger, Hans Mulpekch, Erhart Schannfelder, Steffan Zarrweger und Ruger an der Hell und ander erberig lawt genug, die an peden rechten gesessen sind. So sind sein vorsprechen gewesen Wernhart Spruchl, Hainrich von Ernekk, Ulreich Vogel von Althaim und Werhart daselbst, ped vorsprechen zu Ried, vnd der Pranttel. Vnd pedew recht sind geschehen an dem nachsten Mitichen und an dem nachsten Pfincztag vor sand Michelstag, da man zalt von Christi unsers herren gepurdt drewczehen hundert iar und darnach in dem acht und newnczigisten iar."}
{"text": "Ich Hainrich der Schnetzzer burger ze Veltkirch kund vnd vergich offenlich an disern gegenwrtigen brief allen den, die in an sehent oder horent lesen, daz ich mit guter vorbetrachtung nach rat miner frund vnd erben vnd mit willen gunst vnd rat dez edlen hoherbornen mines gnadigen herren grauf Rudolfs von Montfort herren ze Veltkirch ze koffent geben han recht vnd redlich aigenlich ains siechten ewigen koufes dem erwirdigen herren apt Hainrichen dez gotzhus vnd dem conuent gemainlich ze sant Johann gelegen in dem Turtal in Costentzer bistum vnd allen iren nachkomen disu nachgeschriben minu aigenu guter, dez ersten den wingarten ze Martinatsch gelegen an der Halden ze Montfort ob dez Marschalks wingarten, den bongarten vnd infang ze Martinasch gelegen hinder dem selben wingarten, die muli vnd muli stad ze Willer hus hof vnd hof raiti mit aller zu gehord, den infang vnd hofstat, da Philipp ab der Halden vf sitzet, sehs mannmad strowimad vf Gurx an Maridre, zway mann mad wis wahs gelegen an der Ratzen genant du Langwise, ain acker in Willer Veld, den man nempt den Aigen acker, ain juchart ackers an der gebraiten, ain morgen ackers genant in der Islen, den acker genant in dem Kremen, vier mann mad wiswachs sind halb Josen Marschalks von Montfort vnd ain mann mad riet wachs gelegen ob dez Hellers graben, daz mann nempt Esel mad. Dis obgenanten wingarten muli gut vnd guter mit grund mit grat acker wisan holtz veld wild vnd zam mit wasen mit zwy mit wasser vnd wasserflussen mit steg mit weg mit wun mit waid mit aller zu gehord vnd rechten han ich dem obgenanten erwirdigen herren apt Hainrichen dez gotzhus vnd dem conuent gemainlich gelegen ze sant Johann in dem Turtal in Costentzer bistum vnd allen iren nachkomen ains schlechten ewigen koufes ze koffent geben fur vnbekumbert ledig aigen gut vmb hundert pfunt vnd zehen pfunt pfenning allez guter vnd genger Costentzer muns, der ich aller nach minem willen gar vnd gentzlich von inen gewert bin vnd in minen redlichen nutz komen vnd bekert sint, dez allez ich vnd min erben der obgenanten herren dez conuentz dez gotzhuses gemainlich gelegen ze sant Johann in dem Turtal in Costentzer bistum vnd aller ir nachkomen vmb disen ewigen kof der obgenanten gut vnd guter gut wern sin sollint nach recht, wa es inen iemer notdurftig wirt an gaistlichen oder an weltlichem gericht. Vnd daz dis allez war fest vnd stat belib, so henk ich obgenanter Hainrich der Schnetzer min aigen insigel an disen brief. Dar zu ze merer sicherhait so han ich gebetten den obgenanten minen gnadigen herren grauf Rudolf von Montfort disen brief besigeln min sinem aigen insigel. Ich grauf Rudolf von Montfort herre ze Veltkirch kund vnd vergich offenlich an disem brief, daz dirr obgenant kouf mit minem willen gunst vnd raut vollefurt vnd beschehen ist, vnd ze vrkund dis koufes vnd durch siner bett willen so henk ich minen aigen insigel an disen brief. Der ze Veltkirch geben ward dez jares, do man zalt von Cristus geburt druzehen hundert jar, dar nach in dem nunden vnd sehtzigosten jar, an dem nachsten zinstag vor sant Martis tag."}
{"text": "Wir Heinreich von Gotes gnaden Probst, Fridreich Techent vnd di sampnung dacz sand florians hous veriehen vnd tuen chunt offenwar an disem prief allen den, di in sehent oder horent lesen, daz wir wol bedacht mit veraintem muet Durch gotz lieb vnd vnser vrawn ze dinest vns verhaizzen haben geg dem Gotshous ze Wachaw dacz der Weizzenchirchen, daz wir daz selb gotshous von der pharr von sand Michel, di wir selben inne haben, besingen schuln haizzen alli tag taegleich an all savmung ewichlich mit einer Messe, Nu er an dem antlaztag vnd .an dem charvreitag so sol daz pharrvolch gemainclich pei der Pharr sein ze sand Michel, ze Weinachten, ze Ostern, ze phyngsten, an gotes Leichnamstag vnd an allen vnser vrawen tegen vnd an aller heiligen tag vnd an dem chirchweichtag vnd an dem Paln tag vnd an aller zwelf boten tag, nuer alain an sand Matheus tag nicht, der ist in dem lesen, vnd an sant Mathyas tag auch nicht, der ist vmb den vaschanch, an den andern vorgeschriben taegen alln schullen ein Priester vnd ain schuller dacz der oft genanten chirchen dacz Wachaw an igleichem abent vesper singen vnd dez Margens Mettein vnuerzogenchlich an all wider red, vnd daz die arbait vnd der gotesdinst, als vor geschriben ist, dem Pharrer ze sand Michel, der da ist von vnsern wegen, ringer sei vnd decz paz volenten mug, habent vns vnd der chirchen ze sand Michel di pharr leut gechauft vnd gegeben zehen phunt phenning geltes, di man der pharr vnd dem pharrer hincz sand Michel raichen sol, vierstund in dem Jar alle quottemper drithalb phunt alter wienner phenning an all irrung vnd wider red. Vnd daz diser gotesdinst dem vorgenanten gotshaus vnser Vrawn ze Wachaw vnd den pharrleuten dar inne von der Pharr ze sand Michel, als vor geschriben ist, staet vnd vnuerchert beleib, dar vber geb wir disen offen brief versigelten mit vnserm vnd mit dez Conuents anhangunden Insigeln, Vnd ze pezzer sicherheit mit der edeln Herren Insigel vnserr vogt Hern Jansen vnd Hern Leuttoltz von Chunring, Obrist schenchen in Osterrich. Der prief ist geben nach Christi gepurd Dreutzehen Hundert Jar, dar nach in dem sechs vnd vierzigstem Jar an dem Liechtmesse Tag."}
{"text": "Ich Chunrad der Glaczburger ze Tulnn und ich Kathrey sein hausfraw und unser erben wir vergehen und tuen chund offen lich mit dem brief allen den die in ansehent oder hornt lesen, die nu lebent und hernach chunftig werdent, das wir mit wolbedachtem muet, mit gesampter hant, zu der zeit do wir es wol getuen machten, nach unserr pesten frewnt rat und mit gruntherren hant der geistlichen herren von dem Dewtschn haus zu Wienne verchauft haben unsern halben hof gelegen ze Chaczenperg und alles das dazue gehort, holdn wismad akcher paungerten, wie so das genant ist, gestift und ungestift, versucht und unversucht, davon man alle jar dient an sand Michels tag den vorgenanten geistlichen herren von ganzen hof zwai phund wienner phening ze rechtem purkrecht und nicht mer und ein halbs lehen halbs, das aigen ist, das mich von vater und von mueter anerstorben ist ze rechtem erbtail, und haben denselben meinen erbtail und alles das mich angesibt hat ze chaufen geben unserm swager und bruder Walthern von Chaczenperg umb funfzig phund wienner phening, der er uns ganz und gar verricht und gewert hat, und sol er und sein erben furbas allen iren frum mit dem ganzn hof und mit dem ganzen halben lehen und mit alle dew und darzue gehort ze veld und ze dorf schaffen mit verseczen verchaufen geben wem si wellent freilich und ledichlich an alles irren. Und ich erstgenanter Chunradt und ich Kathrey sein hausfraw und unser erben seczen uns des selben halben hofs und auch des halben lehens halbs und was dar zue gehort, das mein Kathrein erbtail gewesen ist, zu rechtem gewer und scherme fur all ansprach, als purkrechts und aigens recht ist in dem land ze Osterreich. Wer aber das in chain chrieg daran mit recht auf erstund, den sullen wir in allen ausrichten und tragen an allen iren schaden; was si sein aber schaden nemmen, den ir ains bei seinen trewn gesprechen mag, den sullen wir in allen ablegen und widercheren an wider rede, und sullen si das haben auf uns und unsern trewn und auf allen dem gut das wir haben in dem lande ze Osterich oder wo wir es haben, wir sein lebentig oder tod. Das das alles stet und unzebrochen beleib, so geben wir in den brief zu einer offen urchund und warn zeug der sach; wann ich oftgenanter Chunrat aigens insigil nicht enhan, so haben wir vleissichlich gepeten unser swager und ohaim hern Philippen den Purchstaler und Otten den Grabner und die zwen erber purger ze Tulnn Vlreichen den stamphmaister und Constantinen den Chostlen, das si den brief bsteten und behaben mit iren insigilen und auch damit der sach zeug sein in an schaden, under die wir uns verpinden mit unsern trewn alles das stet ze haben und laisten das vor geschriben stet, an alles gevar. Der brief ist geben nach Christi geburde dreuzehnhundert jar darnach in dem zwai und sechzigisten jare, des nagsten mitichen vor dem ebenweich tag."}
{"text": "Wir Ludowig von gotes genaden Romischer keiser, ze allen zeiten merer des richs, enbn . . vnsern vitztumen, . . richtern . . vnd gemeinlichen allen vnsern amptluten in vnserm land ze Beyern vnser huld vnd allez gut. Wir lazzen iuch wizzen, daz wir vnser lieb diemutig . . den abbt vnd . . den conuent gemeinlichen ze Raytenhaslach in vnsern besundern schirme vnd genad genomen haben, also daz wir in alle di hantuest, di si habent von vnsern vordem oder von vns, bestett haben vnd besteten ouch mit disem brief, si sein vber geriht oder vber ander sach. Da von wellen vnd gebieten wir iv allen vesticlichen bei vnsern hulden, daz ir si an allen den briefen, di si habent von vnsern vordem oder von vns, mit nichtiv irret, leidigt noch beswert vnd in di gentzlichen stet haltet, als ir vnser grozze vngenad wellet vermiden. Vrchund ditz briefes, der geben ist ze Burchusen des pfintztags vor vnserer frawen tag, als si geborn wart, nach Christus geburt driutzehenhundert jare dar nach in dem ein vnd viertzigstem jare, in dem siben vnd zweintzigstem jare vnsers richs vnd in dem viertzehenden des keysertums."}
{"text": "Ich Hartneyd der Chramar puriger ze Wels und mein hausfrau vrau Ursula und all unser paider eriben wir vergehen offenleich an disem prief und tun chunt allen den, di in an sehent horent oder lesent, daz wir von dem erwirdigen herreu hern Ernsten ze den zeiten apt ze Chremsmunster erwarfen haben daz gut, daz da haizzet an der Prukk und daz gelegen ist in Weischiricher pharr, do von wir und all unser eriben oder swer daz selb gut nach uns besitzet alle iar iarleich von dienen schullen an unser fraun tag ze der dienstzeit vier und sibentzig newr phenning wienner munz und zwen und dreizzig jeuchartphenning und vier weinfahrtphenning und ain lampt ze anderthalben schot als izz ander des gotzhaus laut dienent und zwai recharn hunr und ain vogt hun. Wenn auch daz ist daz der herzog ein steur auf daz gotzhaus ze Chremsmunster layt, so schullen wir auch ein steur dulden mit ander des gotzhaus lauten und auch ander steur nicht, und schullen auch anders dienstz nicht geben, denn als vor geschriben stet. War aber, daz wir den vorgeschriben dienst und auch di vodrung ze yedem tag in dem iar nicht gaben als recht und pilleich war und als gewonhait ist, so schol uns des gotzhaus amptman darumb phenden auf dem vorgenanten gut mit unserm gutleichen willen an alles recht. Daz di red stat und unverchert furbaz beleib, dar uber ze einem urchund gib ich vorgenanter Hartneit der Chramer disen prief versigelten mit meinem anhangunden insigel. Der prief ist gegeben nach Christes gepurd uber dreuzehen hundert iar dar nach in dem vier und funfzigisten iar an unser fraun tag ze der liechtmesse."}
{"text": "Wir Ott von gotes genaden Chunich ze Vngern, Pfallencz Graf ze Ryn, Herczog ze Baiern verichen offenbar an disem brief, daz vnser lieber Oheim Friedrich Herczog ze Osterich vnd ze Steier vns beweiset, geinnert vnd bewert hat mit seinem Aide, daz wir vnd vnser Vetern vnsers lieben Bruder chint Herczog Stephans, dem got genade, noch vnser Erben hincz im, hincz sinen Brudern noch hincz ir Erben vnd alle ir nachchomen deheinerlei Ansprach noch rede haben suln hinne fur vmbe daz Haus ze Wernstein, als ez der grabe begriffen hat vnd swaz er in sinen Landen hat. Er mag auch daz selbe Haus ze Wernstein Bowen vnd bezzern alein alz verre es der grab begriffen hat, swie ez im aller beste fugt. Wir haben auch in geinnert vud beweiset, daz er, sin Bruder noch ir Erben dehein Ansprache, rede noch voderung haben suln hincz vns, hincz vnsers Bruder chinden noch hincz allen vnseren Erben oder nachhomen vmbe Scharding vnd. swaz dazu gehort vnd auch den gerihten vnd swaz Wir in vnserem Lande ze Baiern haben, Wan ez vnser lieber Veter Herczog Ludwig in Baiern also zwischen vnser schiedleich gesprochen hat von dem gewalt, den wir im mit vnser beider Hantvesten daruber beidenthalben gegeben haben. Vnd daz daz also stat vnd vnzebrochen beleib, geben Wir disen Brif mit vnserem Insigel versigelt vnd ist der gegeben ze Pazzawe, do von christes geburtt waren Tausent dreu Hundert Jar vnd darnach in dem einleften Jar in der Oster wochen."}
{"text": "In gottis namen amen. Allen, die disen brief sehint ald horent lesen, kunden wir swester Margretha von gottes irbermde ebtischin des gozhus ze Wurmsbach des ordens von Cytels in Chostencer bischtume, das wir mit vnsers conuentes wissinde vnd willen vnser hofstat Zurich, du ze Numargte zwischen fron Elsbethun der Gruberrun vnd fron Mechthilde der Gloggenerrun husern gelegen ist, verlihen han an vnsers gozhus stat fron Gutun meister Johannes von Egmutingenelichen wirtin vnd fron Adilheide ir swester Johannes des Meiers von Nidernswerzenbach elichen wirtin vnd ir erbon zeim rechten erbe von vnserm gozhus vmb ein ierglichen eins cehen Schillinge pfenninge Zurich genemer vnd vmb zwei vasnacht hunr vnserm gozhus ze gebenne, vnd solm die cehen Schillinge ze ielicher frouastun cinsen drithalben Schilling. Were och, das die vorgenanden geswestre ald der, swes das hus, das vf der hafstat stat, were, verkofen wolten, so sol mans vns des ersten bieten, vnd wen wir als vil darvmbe geben als ander lute, so solms vns geben, wolden wir aber des nit tun, so suln si das hus verkofen, swem si wellent, vnd sol der von vns die hofstat enphan, vnd suln wir im si lihen vmb den vorgenanden eins vnd in dem rechte, als si die vorgenanden geswestre von vnserm gozhus haten. Wer och, das wir die hofstat verkofen wolden, so solms disen vorgenanden geswestron ald dem, swes du hofstat ist, des ersten bieten, vnd wil der als vil drumbe geben als ander lute, so sol mans im geben, wolde er des nut, so suln wir vnser hofstat geben, swem so wir wellen. Och sol der eins, als vor geseit ist, niemer nieman geswerret noch gehohert werden, swes du hu hofstat iemer wirt, wan als er ieze stat vnd vorgeseit ist. Vnd zeim geweren vnd offinem vrkunde alles des vorgeschriben ist an disem brieue, so geben wir dien vorgenanden geswestern vnd ir erbon disin brief bisigilten mit vnserm ingisigil, mit dem och vnser conuent alle sin sache vestet vnd bestetet. Dis geschach vnd wart dirre brief gegeben Zurich in dem jare, do von gottes geburt waren drucehen hundert jar vnd dar nach in dem achcehinden jare, an dem sibincehinden tage mercen."}
{"text": "Ich Dietrich zu den zeiten pfarrer zu Horsing, vergich fur mich vnd alle meine nachkhomen pfarrer daselbst vnd thun kund offenlich mit disem brieff vmb die Capellen vnd die ewige mess, die der Edl erbar herr her Hanns von Traun in der vesst zu Traun gestifft hat, in derselben pfarr zu Horsing vnd hat mir da widerlegung gethan, dass mich wolbenuegt, nach dem brieff sag, die er mir vnd meinen nachkhomen gegeben hat, zu der egenanten meiner khurchen zu Horsing, fur nuz vnd ehr vnd dar zue so hat er auch derselben meiner khurchen zu Horsing ain besondere gnadt vmb alle die guetter vnd wibm, die sein vatter vnd sein ehn, die Trauner seel. vnd andere sein vorfordern gethan, gewibmet vnd gegeben haben zu der ehgenanten meiner khurchen zu Horsing, die nicht wol bestaht waren, daz der egenanten pfarrkhurchen zu Horsing vnd auch dem pfarrer daselbs leicht khrueg dauon auferstanden were, vnd dieselben guetter vnd wibmen hat er mir vnd allen meinen nachkhomen bestatt mit sein vnd seiner sohn brieffen vnd jnsiglen, die ich daruber han, als vorgeschriben steht, vnd darumb so han ich mit guettem willen vnnd gunst der ehrwurdig meiner lieben gnedigen Frawen, Frawen Anna Abbtessin vnd des Conuents zu Erlacloster, dauon die egenant mein khurchen zu Horsing zu lehen ist vnd auch nach rat erbarrer herrn praelathen vnd juristen erlaubt vnd erlaub auch dem egenanten Hannsen von Traun vnd seinen nachkhomen, dass man in derselben Cappeln in der vesst zu Traun alle pfarrliche recht begehen soll vnd mag mit allem volkch, dass in derselben vesst gesessen ist, als die mit dem graben vmbfangen ist, vnd nicht ferrer ausgenomen dann die begrabnuss, die sol zu der ehegenannten khurchen zu Horsing gehoren. War aber, das ich ein Capelan zu Traun wer ye die zeit ist mehr meiner pfarrlichen rechten vnderwundten wollt, dann vorgeschriben stehet, dass ich oder meine nachkhomen redlichen mit gueter kuntschafft beweisen mogen, das svllen wir an vnsern herrn den dechant bringen, der soll ihn darumben bessern vnzt daz er mir oder mein nachkhomen das genzlich widerthue, thet er aber daz nit inner viertzehen tagen, so soll er ohne mess sein, als lang vnz das er es widerthue vnd darzue soll ihne dann nothen vnser genediger herr der Pischove zu Passaw oder der dechant oder wer ihren gewalt hat. Vnd dess zu vrkhund, so gib ich den brief besiglet mit meinem insigl fur mich vnd all meine nachkhomen pfarrer daselbsten, vnd mit der ehgenanten meiner gnedigen frawen der Abbtessin vnd des Conuents zu Erla Closster beeden anhangunden insiglen mit der gunst vnd willen die obgenant sachen beschechen ist. Geben am Montag nach dem heiligen Pfingstag nach Christi geburt jahr."}
{"text": "Wir Dietrich von gottes genaden erweiter vnd bestater abt vnd der conuent gemainlich dez gotzhus ze Vischinan sant Benedicten ordens in Costenzer bistum tugint kunt vnd veriehint offenlich an disem brief fur vns vnd fur alle vnser nachkomen allen den, die disen gegenwrtigen brief an sehent, lesent oder horent lesen, daz wir mit gemainem wolbedahtem rat vnsers capitels vmb alle die stoss, vordrung vnd ansprach, so wir vnd vnser gotzhus ze Vischinan mit dem gotzhus ze sant Gallen gehebt hant von dez zehenden wegen dez nugerutes, dem man sprichet der Franwald, vnd ander nugerut gelegen ze Betwisen willeklichen vnd och redelich komen sient vnd gesetzet hettunt vff dis drie nachgeschribenn erber man, vff hern Jacob den Nanden lutpriester ze Wil, vff hern Frantzen den Rudlinger tagmesser ze Wil vnd vff Rudolf von Lindenberg schulthaissen ze Wil, mit der beschaidenhait, daz die selben drie man ain man warent in diser sach vnd daz su von baidan tauen dar vmb ain kuntschaft verhortint, vnd waz die selben drie man ald der mertail vnder inen dar vmb vss sprachint nach baider tail kuntschaft, daz wir vnd alle vnser nachkomen daz allez stat vnd war han soltint vnd woltint nu vnd hie nach an allen furzug, dar vmb hant och die vorgeschribenn drie man gemainlich also vss gesprochen vff iro sel vnd vff ir ere, daz wir abt Dietrich noch der conuent noch daz gotzhus ze Vischinan noch vnser nachkomen enkain reht noch enkain vordrung noch ansprach habint noch hie nach han sollint zu den vorgenanden zehenden vff gaistlichem noch vff weltlichem geriht noch an geriht dehainen weg, won dez gotzhus ze sant Gallen kuntschaft vmb dis sach du besser waz. Vnd ze merer sicherhait aller vorgeschribener ding vnd och ze offenem vrkund dez vorgeschribenn vsspruches so entzihent wir vorgenander Dietrich abt vnd der conuent gemainlich dez gotzhus ze Vischinan vns fur vns vnd fur vnser gotzhus vnd fur alle vnser nachkomen aller der reht, vordrung vnd ansprach, so wir an denan ald zu denan vorgeschribenen zehenden vntz her ie gehebt hant ald wir hie nach dar zu ald dar an iemer han ald gewinnen mugint ald mohtint vff gaistlichem ald vff weltlichem geriht ald an reht in dehain wise. Vnd ze merer sicherhait aller vorgeschribener ding henken wir Dietrich abt vnd der conuent gemainlich dez gotzhus ze Vischinan vnser vnd vnsers capitels insigel an disen brief. Wir herr Jacob der Nande lutpriester ze Wil, herr Frantz der Rudlinger tagmesser ze Wil vnd Rudolf von Lindenberg schulthaiss ze Wil alle drie gemain man in diser sach veriehint och offenlich ainer ganzun warhait aller der ding, so der erwirdig vnser genadiger herr abt Dietrich vnd der conuent gemainlich dez gotzhus ze Vischinan von vns an disem brief veriehen hent, vnd daz wir vmb die vorgeschribenun sach gemainlich vss gesprochen habint, als vor an disem brief geschriben stat. Vnd ze ainem vrkund ainer ganzun warhait aller vorgeschribener ding henken wir vnsru insigel och an disen brief. Der geben ist an dem nahsten fritag nach sant Gerdrud tag, do von gottes geburt warent druzehenhundert jar, funfzig jar, dar nach in dem ersten jar."}
{"text": "Allen die, die disen brief ansehent oder horent lesen, kunde ich Vlr. Vndergarten von Bule burger ze Rapreswile von der drissig guldin wegen guter vnd genger Florener, die ich geleit hatt in den rate ze Wintertur von des burgrechtes wegen, so ich vntz har da hatt, vnd vergihe offenlich fur mich vnd min erben, das ich der selben drissig guldin gantzlich vnd gar gewert vnd betzalt bin von dem schulth vnd dem rat ze Wintertur, vnd sagen och si vnd die burger ze Wintertur vnd ir nachkomen der guldin gantzlich ledig vnd lose fur mich vnd fur min erben vnd nachkomen mit vrkunde disse briefs, vnd won ich eigens insigels nit habe, so hab ich erbetten die bescheidenn lute . . den vogt vnd den rat ze Rapreswile, dz si ir statt insigel gehenkt hant an disen brief, dar vnder ich mich vnd min erben vnd nachkomen willeklich binde in dirre sache. Ich Johans von Langenhart vogt vnd wir der rat der stat ze Rapreswile veriehen an disem brief, das wir durch bett des obgenanten Vlrichs Vndergarten vnsers burgers vnser statt insigel ze Rapreswile ze einer betzugnust vnd ze warem vrkund aller dirr vorgeschriberre dinge gehenkt haben offenlich an disen brief. Der geben ist ze Rapreswile, do man zalte von gottes geburt drutzehenhundert iar vnd dar nache in dem zwei vnd sechtzgosten jar, an dem nechsten zinstag nach sant Mathias tage."}
{"text": "Ich Ortolf der Pyrbovmer vnd ich Elspet sein Hausfrow vnd vnser paider erben wir vergehn vnd tvn chvnt allen den, die disen prief sehent oder horent lesen, die nv lebent oder hernach chvnftich sint, Daz wir ze chovffen haben gegeben vnsers rechten aigens einen acher vnd ein wis pei demselbn acher, daz do gelegen ist dacz Purstendorf pei dem pruklein, vm fvnf phunt rehter Wienner phenning dem erbern manne Jansen dem Helphant vnd alle seinen Erben, fvrbaz ledichlich vnd freileich ze habn vnd allen irn frvm domit schaffen mit verchovffen, versetzen vnd gebn, swem si wellen, an alle irrsal. Vnd wir sein ouch des vorgenanten acher vnd der vorgenanten wis ir reht gewer vnd scherm fvr alle ansprach, als aigens reht ist vnd des landes reht ze Osterreich. Wer aber, daz si icht chrieges gewunnen von dem vorgenanten acher vnd ouch von der vorgenanten wis, das mit reht wer, daz schullen wir in allez auzrihten an alle ir mve vnd an allen irn schaden. Daz lob wir in ze laisten mit vnsern trewn vnd si schullen iz ouch habn auf vns vnd auf alle dem gvt, daz wir habn in dem Land ze Osterreich, wir sein lebntich oder tot. Daz in die red fvrbaz staet vnd vnzebrochen beleib, darvber geb wir in disen prief versigelt mit vnserm Insigel vnd mit Ruepprechts Insigel von Purstendorf, der derselben sach gezeug ist mit seinem Insigel. Der prief ist gegebn ze Nidernleizz nach Christes gepurd Dreutzehn hvndert iar darnach in dem ainsmenfvnftzgisten iar, des Eritages vor dem Antlaztag in der lesten vastwochen."}
{"text": "Allen den, die disen brief sehent lesent oder horent lesen, kunde ich Johans von Butzzeswille vnd vergich des offenlich an disem brieue fur mich vnd fur alle min erben, das ich mit guter vorbetrahtung vnd beschaidenhait reht vnd redlich verkofft vnd ze koffen geben han dem erbern vnd wolbeschaiden man Cunrat dem Schubinger burger ze Vtzzena den zehenden halben ze Obrenbatzzenhan mit allen rehten nutzzen vnd gewonhaiten, so darzu ald darin gehorent, vnd als ich in vntz her gehept vnd genossen han, vmb sehs vnd sehszig phunt phenning guter vnd gaber Costentzer munse, der ich gantzlich vnd gar von im gewert bin vnd emphangen han vnd an minen offenbarn nutz bekeret an den stetten, da ich minen grossen schaden mit verkomen han. Den vorgeschriben zehenden han ich dem egenemten Cunrat dem Schubinger geuertgot mit des erwirdigen mines genadigen herren hant abt Hermans abt des gotzhus ze sant Gallen, als reht sitte vnd gewonlich gewas. Ich vergich och offenlich an disem brief, das ich gelopt han, das ich vnd min erben des vorgeschriben Cunrat des Schubingers vnd siner erben reht wern sullint sin nach lehens reht vmb den vorgeschriben halben zehenden gen aller menlichem vnd an allen stetten, da es inen notdurftig ist an gaistlich ald an weltlichem geriht, vnd ist dis alles geschehen mit worten vnd mit werken, so darzu gehort vnd notdurftig warent von reht vnd von gewonhait. Vnd ze ainem waren vrkunde vnd stater sicherhait der vorgeschriben dinge so han ich dem vorgeschriben Cunrat dem Schubinger vnd sinen erben disen brief besigelt geben mit minem aigen insigel. Dirre brief wart geben ze sant Gallen in der stat, an vnser frowen abent ze mittem ogsten, in dem jar, do man zalt von gottes geburt druzehen hundert jar vierzig jar vnd darnach in dem funften jar."}
{"text": "Allen, die disen brieff sehend oder horend lesen, kunden wir Vlrich vnd Heinr. die Giel von Glattburg vnd verjehen offenlich an disem brieff fur vns vnd vnser erben, dz wir mit guter vorbetrachtung den ersamen Joh. Wildrich vnd Gerwig Blarer burger ze sant Gallen den hoff halben genant Husen gelegen by Bischoffzelle, der vnser vnd vnser geswistergit was, mit allen nutzen vnd gewonheiten vnd mit aller zugehorden, die wir vntz her gehebt haben, recht vnd redlich ze kouffen haben geben vmb sechs vnd sibenzig pfund vnd zechen schilling pf. Cost muntz, der wir gantz bezalt sind vnd in vnsern offen nutz bekert haben. Wir veriehen ouch, dz wir inen denselben hoff halben gefertgot haben, als recht was, mit des erwirdigen vnsers gnedigen herren hand abt Hermans ze sant Gallen, von dem er vnser lehen was. Wir haben vns ouch verzigen verzihend vns mit disem brieff recht vnd redlich aller recht vnd ansprach, die wir hatten ald haben mochtin zu dem vorg hof von eigenschafft ald von lehens wegen. Wir verjehen ouch, das wir inen gelopt hand mit guten truwen, des selben hoffs halben wer ze sin nach recht gen menklichem an allen stetten, da es inen notdurfftig ist. Vnd ze vrkund haben wir vnsri insigel fur vns vnd vnser erben gehenkt an disen brieff. Der geben ist an sant Othmars abent nach gotz geburt druzehenhundert vnd im vier vnd vierzigosten jare."}
{"text": "Allen den, die disen brief sehent lesent oder horent lesen, kunden wir Johans vnd Vlrich genemt die Stainibrunner gebruder burger ze sant Gallen vnd veriehen des offenlich an disem brief fur vns vnd fur all vnser erben, das wir den hof ze Stainibrunnen, der vnsers vatter Hainrich des Stainibrunners selgen was vnd stosset an Johans Wildrichs hof vnd an des spitals hof vnd an Ramungs hof, mit guter vorbetrahtung dem erbern vnd wolbeschaiden man Bartholome dem Blarrer och burger ze sant Gallen vnd sinen erben redlich vnd reht ze koffen habin geben mit wasen mit zwi mit aker mit wisan mit holtz mit veld mit waidan mit stegen mit wegen mit wasser flussen vnd mit allen rehten vnd gewonhaiten vnd mit aller zu gehord, so zu dem selben hof ald darin gehorent gantzlich ald in dehainen tail, es si benemt ald vnbenemt, gesucht ald vngesucht, vmb zwai vnd nuntzig phunt phenning guter vnd geber Costentzer munse, der wir gantzlich vnd gar von im gewert sient vnd enphangen habint vnd an vnsern redlichen nutz bekert habint, den selben vorgenemten hof haben wir dem egenemten Bartholome Blarrer in dem rehten ze koffen geben, das er reht lehen ist von ainem abt vnd dem gotzhus ze sant Gallen, vnd haben och dem selben Bartholome Blarrer den selben vorgenemten hof mit allen rehten, als vorgeschriben stat, geuertgot vnd in sin hant braht mit des erwirdigen vnsers genadigen herren hant abt Hermans abt des gotzhus ze sant Gallen, als reht sitt vnd gewonlich was. Darzu so haben wir vnd och Cunrat der Olmishuser och burger ze sant Gallen dem vorgenemten Bartholome Blarrer gelopt mit vnsern truwen an aines rehten aides statt, das wir vnd vnser erben des selben Bartholome Blarrers vnd siner erben reht weren sullent sin nach reht vmb den vorgenemten hof vnd vmb den vorgeschriben kof gen Annun vnser der vorgenemten Johansen vnd Vlrichs elichen swoster vnd darzu gen menlichem an gaistlichem vnd an weltlichem geriht vnd an allen stetten, da es dem vorgenemten Bartholome vnd sinen erben notdurftig ist, an allen des selben Bartholomes vnd siner erben schaden. Wir die vorgenemten Johans vnd Vlrich die Stainibrunner vnd Cunrat der Olmishuser habent och dem egenemten Bartholome vnd sinen erben gelopt mit vnsren truwen an aines rehten aides statt, das wir vnuerzogenlich inrent dem nahsten manot, nach dem so die egenemt Anna ze ir tagen kunt, fugen vnd schaffan sont, das si dem obgenemten Bartholome vnd sinen erben, ob er enwar, den vorgenemten hof vertgo vnd vf geb mit allen rehten, so si daran hat, als sin der selb Bartholome vnd sin erben notdurftig sint vnd als och wir getan habint, als vorgeschriben stat, vnd nach der selben vertgung des selben Bartolome vnd siner erben gen der selben Annun vnd gen menlichem reht wern sient nach reht, wa su sin notdurftig sint an gaistlichem ald an weltlichem geriht. Geschach och, das vnder vns der vorgenemten Johansen, Vlrichen vnd Cunraten dehainer von todes wegen ab gieng, e dis alles wollefurt wurdi, so sont die andren zwen, die dennoht vnder vns lebont, bi der truw, als vorgeschriben stat, dem obgenemten Bartholome Blarrer vnd sinen erben inrent dem nahsten manot, nach dem vnd die selben zwen vnder vns darumb ermant werdent von dem vorgenemten Bartholome ald sinen erben, ob er enwar, ze hus ze hof ald vnder ogen mit ir botten ald mit ir brieuen oder von in selben, ainen andren an des stat geben, der vnder vns abgangen ist, der als gut vnd als gewiss sie, als der was, der abgangen ist, vnd der sich och des bind vnd also lobe, als der getan hat, der abgangen ist, als vorgeschriben stat. War aber, das wir die vorgenemten Johans vnd Vlrich vnd Cunrat an dehainem der vorgeschriben stuk sumig warind vnd niht laistent noch tatint, als wir gelopt hant, als vorgeschriben ist, so hat der egenemt Bartholome vnd sin helfer vnd sin erben vnd ir helfer, wer die sint, vollen gewalt, vns vnd vnser erben, ob wir enwarint, vmb ieclich stuk, daran wir sumig gewesen sint vnd das wir nit gelaist habint, ze notenn vnd anzegriffen vnd vnser gut darumb ze heftenn mit gaistlichem ald mit weltlichem geriht ald an reht, wie ald wa su das getun mugent vff dem land ald in den stetten, vntz das wir das volfurin vnd gelaistin, das wir laisten vnd tun sont, als vorgeschriben stat, vnd vntz das der egenemt Bartholome vnd sin erben vnd ir helfer von dem schaden, in den su von der sumung ald von des angriffens heftens ald notens wegen koment, wie sich das fuget, gantzlich erledgot werdent. Vber das alles so haben wir die egenemten Johans vnd Vlrich vns gantzlich vnd gar enzigen vnd enzihent vns mit disem brief fur vns vnd fur all vnser erben aller ansprach alles rehten vnd aller vordrung, so wir hatten ald iemer gewinnen mohtin zu dem vorgeschriben hof ald zu dehainen rehten, so darzu gehorent von aigenschaft ald von lehenschaft ald von dehainer ander sach wegen, vnd ist dis alles reht vnd redlich beschehen mit allen den worten vnd werken, so darzu gehorten vnd notdurftig warent von reht vnd von gewonhait. Vnd ze ainer gantzer sicherhait aller der vorgeschriben ding vnd geding so haben wir die vorgenemten Johans vnd Vlrich die Stainibrunner vnd och Cunrat der Olmishuser vnsru insigel gehenkt an disen brief fur vns vnd fur all vnser erben. Dirr brief wart geben ze sant Gallen in dem maien an dem mantag nach des hailigen crutzes tag, als es funden wart, in dem jar, do man zalt von gottes geburt druzehenhundert jar vnd darnach in dem sehtzigosten jar."}
{"text": "Ich Alram auz der Awe tvn chvnt allen den di disen prief sehent oder horent lesen, daz ich mit wol verdachtem mvt vnd mit gvtem willen meiner hovsvrowen vron Katrein vnd aller vnser erben zv der zeit, da ich ez wol macht getvn han verchauft meins aygen gvtez dacz sant Bernhart ain praiten di da leit ob dez wegez gegen Vronhofen vnd ain prait hinter dem ziegloven vnd den se luz vnd ain akcher haizzet di hak vnd zwen akcher gen egenprvnne di mich alle an erstarben sint von meiner ee genanten hovsvrowen wegen vron Katrein aus Prechtlins hof dez grveber mit rechter tailung, di selb akcher alle sant han ich gegeben vnd verchavft recht vnd redleich der geistlichen vrowen vron Elspeten der Aptessinn dacz sant Bernhart vnd der Sampnvng daselb vmb hvndert phvnt wienner phenning, der ich genczlich gewert pin, mit allem dem recht vnd si her pracht sint in aygens gewer an allez voit fueter vnd als sev graber orden haben schul. Vnd gelob in di ze schermen vnd auz ze richten vur alle anschprach, als sit vnd recht ist in dem land dacz Osterrich, vnd daz dise red vnd wandlung vnzebrochen peleib, so giw ich den oft genanten vrowen dacz sant Bernhart disen prief versigelt mit meinem insigel vnd meiner svn insigel, Fridreichs, Hainreichs, vnd Engelprechts vnd mit meiner aydem insigel Perchtoldes von Meinpoldsperch vnd Gotfrides von Aynod, di all mit sampt mir gelobt habent ze schermen di vor genante akcher fvr mein tohter Cristein, di noch nicht voitper ist, vnd auch fvr alle anschprach vnd schaden, der auf mecht gesten auf di oft genant akcher, vnd daz schullen sev haben auf allem dem gut, daz wir mit einander haben in osterrich, wa si aller gernist haben wellen mit vnsrem gutem willen an alle chlag vnd anschprach, auch sint geczevg Gotschalch der Richter von Horn, Reimbot der hofrichter, vnd Chvnrat der pvrkgraf von Schavenstain vnd frvm levt genvg ander vnser vmbseczzen. Dicz ding ist geschehen vnd der prief ist gegeben, da man von Christes gepvrd raitt Tavsent vnd drevhvndert iar vnd in dem acht vnd zwainczigisten iar an vnser vrowentag ze der Chvndung."}
{"text": "Ich, bruder Niclas von Recz, ze den zeiten prior zu Paden sannd Augustins orden, und ich, bruder Marchart, die zeit suprior daselbs, wir veriehen und tun chunt allen den, die den brief lesent oder hornt lesen, die nu lebent und hernach chunftig sind, umb den weingartten gelegen zu Paden an dem Heczmansczagel und haizzet der Riedmarcher, czenachst mein, obgenanten bruder Niclas dez prior, weingartten an einem tail und zu nachst Niclas weingartten Mynnymtaw an dem andern tail, den wir von Ulreichen dem Durenpekchen gechaufft haben, da man alle jar von dient dem edeln herren hern Hannsen von Eberstarf, obrister kamerer in Osterreich, zu der vestt gen Lestarff sechs und czwainczig Wienner phenning czu rechtem frein purkchrecht und nicht mer, daz wir und alle die, die den vorgenannten weingartten genant der Riedmarcher ynne haben und besiczzen, uns dez gegen dem egenanten hern Hannsen von Eberstarff und gegen allen seinen erben und nachkomen, die herr ze Lestarff sind, mit unsern trewn an allez gever verlubt und verpunden haben, luben und verpinden uns gegen in mit dem prief, also daz wir in di vorgenanten sechs und czwainczig phening czu der egenanten vest zu Lestarff furbas alle jar ewikleich davon dienen sullen an sand Michels tag mit allen den nuczzen und rechten, alz man ander freie purkrecht in dem lannde ze Osterreich dient, und damit si auch dez selben weingartten recht purkchherren sein sullen ze stifften und ze storn. Und wann wir selber aigner insigel nicht haben, daruber so geben wir fur uns und fur alle unser nachkomen, die den weingartten ynnehabent und besiczzent, in den brief zu einem waren urchund und czu einer ewigen vestigung der sach, versigelten mit dez edeln herren insigel hern Albrechtcz von Ottenstain, die zeit hofrichter in Osterreich, und mit Hannsen insigel von Schiltarn, di wir dez vleizzigleich gepeten haben, daz si der sach gezewgen sind mit iren angehangen insigeln, in an schaden, und verpinden uns auch fur uns und unser nachkomen mit unsern trewn angever under den vorgenanten insigeln, alles daz stat zuhaben und czu laisten, daz vor an dem brief geschriben stet, der geben ist nach Christi gepurd drewzehen hundert jar und in dem nawn und newnczigistem jar an sand Katrein abent der heiligen junkchfrawen."}
{"text": "Ich Hadmar hern Hadmars sun dez Stuchssen von Trautmanstorf vnd ich Offmey sein hausurowe Wir veriehen vnd tun chunt allen den, die disen brief lesent oder horent lesen, die nv lebent vnd hernach chunftich sind, Daz wir mit aller vnser Erben guten willen vnd gunst, mit verdachtem mut vnd mit gesampter hant zv der zeit, do wir iz wol getun mochten, Verchauft haben vnsers rechten aigens vnsern halben Hof ze Sybenprunne vnd vnsern Tail an dem Purchstal da selbens vnd alles daz, daz zv dem egenanten halben Hof vnd zv vnserm Tail dez vorgenanten Purchstals gehoret, ez sei wysmat, aekcher, in vrbar, ze holtz, ze veld vnd ze Dorffe, ez sei gestift oder vngestift, versucht oder vnuersucht, swie so daz genant ist. Den vorgenanten halben Hof vnd allen vnsern tail an dem egenanten Purchstal vnd swaz dar zv gehoret, alz vor verschriben ist, haben wir Recht vnd redleichen verchauft vnd geben mit allem dem nutz vnd rechten, alz wir iz alles in aigens gewer her pracht haben vnd alz ez auch von alter her chomen ist, Vmb Acht vnd Zwaintzich phunt wienner phenninge, Der wir gar vnd gaentzleich verricht vnd gewert sein, Dem erbern manne Vlreichen von Merchenstain vnd allen seinen Erben furbaz ledichleichen vnd vreileichen ze haben vnd allen im frumen da mit ze schaffen, verchauffen, versetzen vnd geben, swem si wellen an allen irresal. Vnd dar vber durch pesser sicherhait so setzen wir ich egenanter Hadmar der junge Stuchsse vnd ich Offmey sein Hausurowe mit vnser Erben guten willen vnd gunst, mit gesampter hant zv der zeit, do wir iz wol getun mochten, vnsers rechten aigens allen vnsern Tail, den wir haben an dem gut datz dem Hof, ez sei in vrbar, ze Holtz, ze veld vnd ze Dorff, gestift oder vngestift, versucht oder vnuersucht, swie so daz genant ist, Vlreichen von Merchenstain vnd allen seinen erben vber den vorgesprochen halben Hof ze Sybenprunne vnd vber vnsern Tail dez vorgenanten Purchstals vnd vber alles daz, daz dar zv gehoret, Swie so daz genant ist, alz vorgeschriben stet, zv rechter Ebenteur vnd auch gewern vnd Scherm fur alle ansprach, als aigens recht ist vnd dez Landes recht ze Osterreich. Waer aber, daz si mit recht an dem oftgenanten halben Hof ze Sybenprunne vnd an vnserm Tail dez egenanten Purchstals vnd an alle dev, vnd dar zv gehoret, als vor an disem brief geschriben stet vnd an der vorgenanten Ebentevr icht Chrieges oder ansprach gewunnen von swem daz waer, oder daz in dez vorgenanten Scherms an der egenanten Ebentevr icht abgienge, daz suln wir in an allen irn Schaden alles auz richten Vnd suln auch si daz haben auf vns vnd auf allem vnserm gut, daz wir haben in dem Lande ze Osterreich, wir sein lebentich oder tode. Vnd daz diser Chauff furbaz also staet vnd vntzerbrochen beleibe, dar vmb so geben wir in disen brief zv einem warn sichtigen vrchunde vnd zv einer Ewigen vestenunge versigilt mit vnserm jnsigil vnd mit dez erbern Herren jnsigil hern Otten von Walde vnd mit vnsers bruder jnsigil Vlreichs dez jungen Stuchssen, die diser sach gezeuge sind mit irn jnsigiln. Diser brief ist geben ze wienne nach Christes gepurde Drevzehen Hundert iar, dar nach in dem Drev vnd Viertzgisten iar dez Moentages in der ersten gantzen Vastwochen."}
{"text": "Allen, die disen brieff ansechent oder horent lesen, tun ich Johans Wildrich burger ze sant Gallen kunt vnd vergich offenlich an disem brief fur mich vnd min erben, das ich dem erbern wolbescheiden Vlr. dem Giel von Glattburg vnd sinen erben, ob er enwere, von sunderbar fruntschaft wegen die gnad han getan mit disem brieff, wer dz er ald sin erben, ob er enwer, den vierden teil des gutes, dz man nempt des meyers hof, ze Flawil gelegen, den ich vmb in vmb syben vnd drissig pfund pfenning Cost muntz gekoufft han, von nu dem nechsten sant Johans tag ze sungichtung innrent den nechsten vier jaren widerkouffen woltind, so sol ich vnd min erben, ob ich enwer, dem vorgenanten Vlr. Giel vnd sinen erben den vorgenanten vierden teil des vorgenanten gutes vmb syben vnd drissig pfund Pfenning guter Cost muntz an allen furzug wider ze kouffen geben vnd fertgen mit vffgeben vnd mit andern dingen, als si sin notdurfftig sind, vnd wenn si den kouff inrent den vorgenanten vier jaren vor sant Johans tag tund, so sol in der nutz von dem vorgenanten gut gefallen sin, wer aber, dz si den kouff nach Joh. tatind, so sol der nutz von dem vorgenanten gut des jars mir vnd minen erben gefallen sin. Vnd ze vrk so han ich dem vorgenanten Vlr. Giel fur mich vnd mine erben disen brief besigelt geben mit minem eigen insigel. Der geben ist an zinstag nach Mathye apostoli nach gotz geburt drutzehenhundert vnd viertzig jare, dar nach in dem achtenden jare."}
{"text": "ICH Peter der Gunderl Chunratzs des Gunderleins zten zeiten chapellan ze Gallneunchirichen und mit mier allew meinew geswistred und auch alle unser erben vergehen, daz di cehlewt und auch di pharrlewt ze Gallneunchirichen recht und redleich von uns geledigt und gelost habent deu wis di gelegen ist in dem purchlivrid zenachst nyden an des Tuschel wis di unser satz gewesen ist ze unser vrovn messe datz Gallneuchirichen als ier chaufprief sagt den sew daruber habent, und schull auch wier noch alle unser erben chain ansprach darnach nimer mer haben noch gewinnen, und waz prief oder urchund daruber herfur chamen, di schullen alle nider gelegt werden und tot sein mit dem gegenburtigen prief und auch mit ierem chauf prief. Daz in di red von uns also stet und unverchert beleybe, daruber so geben wier in den prief besigelten mit des erbern ritter herrn Andres von Haunsperch zder zeit purgraf ze Riedekk anhangundem insigel, der der sache damit getzeug ist iem an schaden, darunder wier uns verpinden mit unsern trevn wand wier nicht aygen insigel gehabt haben. Der prief ist geben nach Christi gepurd uber drewtzehen hundert jar und in dem zway und sechtzkisten jar an sangd Urbans tag."}
{"text": "Ich Eberhart von Chnppellen haubtman datz Ens ich vergich an dem brief, daz fur mich chommen ist Perchtold von Leutzendorff und sein hausvrowe Peterss und habent vor mier aufgeben und gemacht mit meinr hant hern Phylippen dem Ponhalm und allen sein erben als landes recht ist in Osterreich den hoff in dem Hag und di mull und di hoffstat dapei und allns daz daz ze recht darzue gehort ez sei versuecht oder unversuecht, und sind auch di vorgeschoben gutter gelegen in Newnchircher pharre auf der Yppff, und mit urchunt des briefs den ich versigelt han mit meinem anhangunden insigel, und der geben ist do man zalt von Christes gepurdt dreutzehenhundert jar darnach in dem siben und sechtziksten jar des suntags wann man singt invocavit me."}
{"text": "Allen, die disen brief sehent oder horent lesen, kund ich Rudolf Wiso von Wettingen amptman des erwirdigen mines gnedigen herren des abtes von Wettingen des ordens von Cyttels in Costentzer bistum, das fur mich kam an der stat, da ich von des selben mines herren wegen ze Hochvelden offenlich ze gerichte sass, fro Elsbetha Toiberin von Glatfelden vnd Heinr. Toiber ir sun fur sich vnd fur Elsbethen der ietzgenanten fro Elsbeten Toiberin tochter vnd Lutolt zem Tor mit inen ze ir wegen vnd fur die Teningerin von Boppensol vnd fur dero kint allu, won in die selben lut alle von eigenschaft des libes angehorent, offenberten vnd veriahen da vor gericht vmb die stoss vnd missehellung, so die egenanten fro Elsbet Toiberin vnd die Teningerin vnd ir ietweder kint hatten mit den erwirdigen geistlichen frowen der eptischin vnd dem conuent gemeinlich des gotzhus ze Wurmsbach des ordens von Cyttels in Costentzer bistum von einer schupposs wegen, du in den hof ze Schachen gehoret, darzu die egenanten zwo frowen vnd ir kint etwz ansprach hatten von Heinr. Selis von Schachen ir bruders wegen, das si da vmb die selben ansprache stosse vnd missehellung lieplich gutlich vnd vnbetwungenlich vnd mit bedachtem mute mit den vorgenanten der eptischin vnd dem conuent gemeinlich ze Wurmsbach gantzlich verricht vnd vereinbert sint, das inen die selben frowen von Wurmsbach geben hant vnd och si von inen genomen vnd empfangen hant zwen mutt kernen vnd vierzehen schilling Zuricher pfenning fur alle die rechtung vorderung vnd ansprach, so si zu der vorgenanten schupposs ie gehebt hant oder iemer gewinnen mochten, vnd veriahen och die egenanten fro Elsbetha Toiberin vnd Heinr. ir sun fur sich vnd fur Elsbethen ir tochter vnd Lutolt zem Tor ze iro vnd ze der vorgenanten Teningerin vnd ir kinden wegen, das si der selben zwei mut kernen vnd der vierzehen schilling pfenning gantzlich von inen gewert weren, vnd dar vmb so gaben vf die vorgenanten fro Elsbetha Toiberin vnd Heinr. ir sun fur sich vnd fur Elsbethen sin swester der ietz genanten fro Elsbeten Toiberin siner muter tochter mit des egenanten Lutoltz zem Tor ir herren hand vnd der selb ir herre mit innen ze ir vnd der vorgenanten Teningerin vnd ir kinden wegen mit gesamnoter hand alle die rechtung vorderung vnd ansprache, so si zu der egenanten schupposs mit aller zugehorde ie gehebt hant oder iemer gewinnen mochten, vnd lobten fur sich vnd ir erben, die selben schupposs mit aller zugehorde niemer mere an ze sprechenne noch die egen eptischin noch den conuent ze Wurmsbach noch ir gotzhus noch nachkomen an der selben schupposs mit aller zugehorde niemer ze bekumbern noch ze bekrenken weder mit worten noch mit werken noch mit geistlichen noch weltlichen gerichten noch ane gericht noch mit dekeinen sachen, so ietz funden sint oder hinnenhin ieman finden ald erdenken kan, in deheine wise, vnd taten dis vfgeben vnd gelubde mit miner hand von des gerichtes wegen an bruder Johs. miner herren von Wettingen schafners hand ze der vorgenanten frowen von Wurmsbach vnd ir gotzhus wegen, als gericht vnd vrteil gab vnd recht wz, dz es alles beidu nv vnd her nach gut kraft haben sol, vnd trost och der vorgenant Lutolt zem Tor fur die egenanten sin eigennen lut, dz si vnd er mit inen ze ir wegen alles dz, so vorgeschriben stat, beidu nv vnd hernach war vnd stet halten vnd da wider niemer gesin noch getun suln, vnd do dz beschach, do lies der egenant bruder Johs. schafner ze der vorgenanten frowen von Wurmsbach vnd ir gotzhus wegen an recht, ob in dz gericht icht billich sinen brief her vber geben solt, der wart inen nach miner frag von erbern luten mit gesamnoter vrteil erteilt ze gebenne, vnd dz och der vorgenant Lutolt zem Tor sin insigel fur die egenanten sin lut vnd fur sich selben an disen brief henken solt. Hier vber ze einem waren vrkund so haben wir bruder Albrecht abt des vorgenanten gotzhus ze Wettingen disen brief von des gerichtes wegen, won es och erteilt ist, mit vnserm insigel offenlich besigelt vnschedlich vns vnd vnserm gotzhus an allen vnsern zinsen vnd rechten, won der obgenant vnser amptman bi sinem eide vor vns wer ist gesin, dz dis vorgeschriben alles vor im vor gericht volfurt si. Ich der egenant Lutolt zem Tor han och von der egenanten miner eigenn luten wegen vnd och fur mich selben min insigel gehenkt an disen brief ze einer warheit aller vorgeschriben ding. Dis beschach vnd wart diser brief geben ze Hochfelden an der nehsten mitwochen nach sant Hylarijen tag, do man zalt von gottes geburt druzehenhundert vnd sibenzig jar, darnach in dem sibenden jar, da ze gegen waren Heinr. Meijer von Hochvelden, Johs. Widmer von Bullach, Heinrice Hagner, Johs. von Froidnw von Glatfelden vnd ander erber lut."}
{"text": "Wir Cuon von gottes gnaden abbt dess gottshaus zue sant Gallen, das ohne alles mitell zuegehort dem stuole zue Rome, thuondt khundt mit disem brieffe, das hut dess tags, als derre brieff geben ist, fur vnns kament zue Romisshorn auf vnnserem hauss, do wir offenlich ze gricht sassen, die bescheiden Anna, Hanns Schmidts seligen tochter, Heinj Meyers von Frommenwylen ehliche wirtine, vnndt offnet da vor vnns die selb Anna mit irem fursprechen vnndt sprach, das sy iren theill dess hausses vnndt dess bombgarten gelegen zue Nidra Golldach, das ann Vllins Schmidts zue Nidra Golda hauss stosset, zue dess vesten herren Eglolffs vonn Rorschach ritters vnsers gottshaus dienstmann handen bringen wolt. Vnndt batt vns zue erfaren ann einer vrttell, wie sy das thuon solt, das es krafft vnndt macht hete nach dem rechtenn nun vnndt hienach. Das thaten auch wir, vnndt ward ertheilt mit gemeiner vrttell, das sy mit ir ehlichen mannes willen ann dess gerichts ring einen vogt nemmen solte, wellchen sy wollt, vnndt solt dann sy mit ir vnndt ir vogtes hannden den genannten iren theill, den sy hat ann dem obgeschribnen hauss vndt bomgarten, auffgeben vnndt sich dess enntzichen ann vnnser hanndt vnndt vnns bitten, den selben irenn theill vnndt im recht lichen dem vorgenanten herrn Eglolffen vonn Rorschach ritter, wann es auch lechen were von vnns vnndt vnserem vorbenanten gottshus zue sannt Gallen, das auch die vorgenant Anna thet, vnndt namme ze vogt ann dess gerichtes ring mit ir ehlichen mannes willen den bescheidnen Hansen Syfridt gesessen zue Romisshorn, dem auch wir die vogteye nach vnnsers gottshaus gewohnheit lichen vmb die sach. Vnndt do gabe die selbig Anna Heini Meyers von Frommenwilen ehliche wirtine mit ir vnndt Hannssen Syfridts ir vogtes hannden iren theill vnndt alle ire recht, so sy hat ann den vnndt zue den vorbenanten hauss vnndt bombgarten zue Nidra Gollda gelegen, das ann Vllj Schmidts von Nidra Gollda hauss stosset, auff ann vnser hanndt vnndt batte vnns, den selben iren theill vnndt alle ire recht, so sy hat ann dem selben hauss vnndt bombgartten, leichen dem obgenanten herrn Eglolffen vonn Rorschach ritter zue lechen, vnndt entzieh sich auch da die selb Anna vnndt ir vogt aller ansprach vnndt vordrung, so sy ald ir ehrben an dem selbigen theill dess bombgarten vnndt hauss jemer mehr gehaben oder gewunnen mochten inn dehein wegg, vnndt do verhorten wir ir ernstlich bitt vnndt lichen iren theill vnndt alle die recht, so sy hat an dem vnndt zue dem vorbenanten hauss vnndt bombgarten, dem vorgenanten herren Eglolffen von Rorschach ritter vnnser gottshaus dienstmann zue lechen. Vndt zue offem vrekhundt aller vorgeschribner ding haben wir Cuon von gottes gnaden abbt dess vorgenanten gottshaus zue sant Gallen vnser insigel gehenckt offenlich an disen brief, wann es auch mit rechter vrttell ertheillet ward. Ich Hans Syfridt vonn Romisshorn vergich offenlich an disem brieff, alls ich der obgenanten Annen Heinis Meyers von Frommenwila ehlichen wirtinen vogt bin in derr sach, das alles das wahr ist, so der hochwirdig furst Cuon vonn gottes gnaden abbt dess gottshus sant Galin von der selben vogteye wegen von mir an disen brieff verschriben vndt verjehen hat, vndt wan ich nit eigens insigels han, so han ich mich ze mehrer sicherheit der selben dinge verbunden vnd dess selb mins gnadigen herren abbt Cuon insigel. Geben an dem nechsten sambstag nach sant Aggten tag in dem jahr, do man zaltt von Christi gepurtt dryzehenhundert jahr, achzig jar vnndt neun jar."}
{"text": "Ich Hadmar von Sunberch der iunge tuen chund alle den, di disen prive ansehent oder lesent, di nu sint oder hernach chumftich sint, daz ich mit verdachtem mut mein selbes, vnt darzue mit guetlihem willen miener hovsvroun vron Reihkarten vnt mit rat meins herren hern Seifrides des abts von Altenburch, vnt meiner getrewen diner Fridreichs des Hinderburger vnd Gerunges des Tausel, want des mensen leben vngewis ist, mein gescheft also tuen, ob ich ovf diser raise von diser werlde vervar, daz in gots hant ist, mein legerstat zem ersten erwel hintz Altenburch, vnd durch meiner sel hail vnd ovch aller meiner vodern demselben gotshovs schaff mein aigen ze Porssenprunne, daz mich ledichleich angehort vnd von meiner muter anerstarben ist, zwen weingarten vnd zwelf shillinge gelts, daz iz daz gentzlihen habe. Darvber dennoch han ich geschaft demselben gotshovs meinen hengest vnd meinen halsperch, vnd zwaintz mutt chorns ze Rassenloch, da man mich mit pestatte. Vnd daz ditz gescheft stet sei vnt vntzebrochen, darvber gib ich disen prive versigelt mit meinen jnsigel ze einer rechten vrchunde. Daz ist geschehen vnd ist der prive gegeben nach Christes gepurt vber tausent iar vnd in dem dritten hundertisten iar, des Heritages in der Chrevtzwochen, ze Altenburch in dem chloster."}
{"text": "Ich Hertweich heren Rvgers Svn von Hvtt vergich offenleich vnd tuen chvnt mit disem gegenwurtigen brief alle den, die in sehent oder horent lesen, di nu sint oder her nach chvnftig werdent, daz ich mit gvten willen miner hovsvrowen vron Agnes vnd miner brvder Albers vnd Otten, mit willen meiner Chinde Otten, Johansen, Elspeten vnd Agnesen, di ich ze den ziten gehabt han, vnd mit ander meiner vrevnt vnd Erben rat zter zeit, do ichs wol getven mocht, gegeben vnd geschaft han hintz dem Erbern Chloster ze sand Florian mier vnd meiner hovsvrovn vnd allen meinn vodern vnd nachchomen ze einem ewigen Selgrot Nevn schilling vnd drey pfenning gelts never wienner, di man mier ierleich an sand Michels tag gedient hat von Winthersdorf in dem forst, daz mein vreiz aigen gewesen ist, vnd dar avf von meinn brvedern getailt pin. Daz selb vorgenant gvet han ich dem Brobst vnd der Samnvng dez vorgenanten Gotshavs gegeben ledichlich vnd vreylich mit allen dem recht, vnd ich dar an gehabt han also, daz mein Erben ansprach dar ovf nimmer me gehaben svln mit solicher beschaidenhait, daz die herren datz dem vorgenantne Chloster meinen vnd meiner Havsvrown jartag alle iar begen schvllen mit vigilig vnd Selmess als gewondleich ist, vnd schol der amptman dez selm Chlosters, der daz vorgenant gvet besorigt, an dem selben jartag ain pfvnt pfenning vnder die herren tailen vnd die vbrigen pfenning fver sein mve behalten. Wer aver daz dar an chain Savmvng fvrwaz geschech an ehaft not, so schvllen mein Erben die vorgenanten herren dar vber mannen vnd wvert da nach die Savmvng nicht gepezzert, so schol mein nachst Erb sich des guets vnderwinden vnd als lang inne haben, vntz die Savmung gepezzert werd, vnd swann die pezzrvng geschiecht, so schol der selb mein Erb den vorgenanten herren daz selb guet wider ledich lazzen an alln Chrieg. Wolt aver er dez wider sein, so schol jn des vorgenanten Chlosters vogt dar zve bedwingen. Vnd daz die wandlvng vnd mein gescheft stet vnd vnzebrochen beleib, dar vber gib ich disen brief versigelten vnd bewart mit meinem jnsigel vnd mit den zevgen, die hie genant sint, Her Hainreich, her Seybot brveder von volchensdorf, Her Chvnrat von Harthaim, Herr Ott von Perchaim, Dietmar von Aichtershaim, Herwort von Chremsdorf, Pylgreim von Ebelsperch vnd ander piderb levt genveg, den iz chvnt ist. Der Brief ist gegeben, do von Christ gepverd ergangen woren Drevzehen Hvndert jar, Dar nach in dem zwaimedreiskisten jar an sand Egyden tag."}
{"text": "Ich Ditmar von dem Stayn vnd mein hausvrow vro Margret vnd all vnser erben, wi di genant sein, tun chunt allen den di den brief sehent oder lesen horent, daz wier mit wolbedachtem mut vnd mit veraintem rat vnserr pesten vreunt tzv der zeit do wier iz wol getun mochten, meinem genedigen herren abt Erharten vnd dem gotzhaws datz Gaersten aufgeben haben di mul datz dem Stayn, da wir emal aufgesezzen sein, mit wem er di stift oder wer darauf chumt, nimmermer chain ansprach schullen haben mit recht noch an recht noch gewinnen, vnd haben im darfur gesatzt viertzk phunt phening wienner munzz, ob daz wer, daz wier daz vberfueren mit dhainerlay sach, daz zwen pider man gesagen mugen pey iern trewn, so habent sich di vierzk phunt phening vervallen. Vnd fur diselben phening sezz ich vorgenanter Ditmar von dem Stayn mein hawsvrow Margret vnd all vnser erben di porigen: Seidlein mein brueder, Gotfrid den Syntzenperger, Stephan den Ponhalm, Petrein den Gusmetzen, Vlrich den Rosslen, Heinrich Lug in stal, Ortolf Zehentner von Tuntzing, Jorig den Weber, Chunrat ab dem Perg, Leupolt Nagel, Nikla Hafner, Heinrich Farster von Pergarn, Wulfinch Fuller, Heinrich der Cherspergerinn Mulner, Ymbrinch Stuppel, Chunrat Mulner, Albrecht Gartner, Chunrat Wachshentel. Virich Rogerl, Jans Aler, Chunrat Trugerl, Vlrich im Ayech, Ewerhart am Art, Vlrich Hasiber, Ott von dem Stayn, Ortel den List, Vlrich im Pawngarten, Ymbrich im Holtz, Heinrich sein sun, Seydel Pischolf, Vlrich Pischolf, Heinrich im Stochkech, Ott den Renche, Ott Hasiber, Albrecht Zimmerman, Heinrich auf dem Weinperg, Leupolt Sagmulner, Gundel Chramer von Syernich, Heinrich Aler, Vlrich sein sun, vnd ieder man ist selb geschol fur sein phunt phening. Vnd tzv einer guten stetichait vnd pezzern sicherhait verpintt wier vns all stet ze behalten alz, daz vor geschriben stet, vnder Gotfrid des Syntzenperger anhangundem insigel vnd Stephan des Ponhalm anhangundem insigel. Daz ist geschehen, do man zalt nach Christi gepvrd tausent iar dreuhundert iar darnach in dem sechs vnd funfzkistem iar an vnser vrown tag tzv der liechtmess."}
{"text": "Wir Rudolff der vierd von Gotes gnaden erczherczog ze Osterreich ze Steyr und ze Kernden here ze Krain auf der Windischen Marich und ze Portenaw graf ze Habspurch ze Phirt und ze Kyburch marichgraf ze Purgaw und lantgraff in Elsazzen bechennen und tun clumt offenlich mit disem brief umb den hof ze Meinhartzdorf gelegen auf der Persink, und ain mul daselbs auf der Persink die dartzu gehoret, und ain ganz lehen ouch ze Mainharzdorf gelegen und swaz zu im allen gehoret ze veld und ze dorff swie das genant ist daz allez geschaczet ist fur newn phunt herren geltes, das unser getrewer Andre der Mulinger von Hertzogenburch von uns ze lehen gehabt hat und das er mit unserm gunst und guten willen verchauft hat den erbern und geistlichen dem abt und dem convent ze Varenpach, daz wir lauterlich durch Got und durch unser und aller unser vordern sele hail und trost willen die aigenschaft der egenanten guter demselben gotzhaus ze Varenpach gegeben haben und geben auch mit disem brief fur uns unser pruder und erben, also daz si die furbaz inehaben und niezzen sullen ze gleicher weise als si ander ir aigen guter innehabent und niezzent, mit urchund ditz briefs besigelten mit unserm grozzen insigel. Geben ze Wien an unser frawntag ze der chundung nach Christs gepurd drewtzehen hundert jar darnach in dem zway und sechzigistem jar unsers alters in dem drew und zwainczigistem und unsers gewaltes in dem vierden jar. Wir der vorgenant herczog Ruodolf sterken diesen prief mit dier underschrift unser selbs hant."}
{"text": "Wir Herman von gottes gnaden abt des gotzhus ze sant Gallen kunden vnd veriehent offenlich an disem brieue allen, die in sehent lesent oder horent lesen, daz wir durch des vesten ritters hern Bernhartz des Schenken von Landegge vnsers gotzhus dienstman bette willen vnsern willen gunst vnd verhengnust darzu tun vnd getan haben vnd gegeben mit disem brieue, daz er der abtissennen vnd dem conuent ze Maggenowe die burg ze Landegge vnd alle die hof vnd allu du guter vnd alle die lut, die er in benemt vnd verschriben geben hat an ir brief, fur aigen ze koffenn geben vnd geuertgot hat, won su och sin reht aigen warent. Vnd des ze ainem waren vrkund vnd gantzer sicherhait so haben wir vnser insigel gehenkt an disen brief fur vns vnd fur alle vnser nachkomen. Dis beschach vnd ward dirre brief geben ze sant Gallen in der stat an dem nahsten samstag vor sant Thomas tag des zwelfbotten, in dem jar, do man zalt von gottes geburt druzehenhundert jar, funfzig jar vnd darnach in dem dritten jar."}
{"text": "Ich Rvdolf von Eberstorf ver gih vnd tvn chunt allen den di disen prief lesent oder hoernt lesen, di nv lebent oder her nah chunftich sint, daz ich mit meines vater gutem willen di zehenten di ich wider Lebman den Juden ze Wienne chaufet han vmb drev hundert phunt phenning Wienner mvnzze, grosse oder chlayn, di da ligent datz Pilichdorf vnd datz Wentlingen vnd datz Perbolczdorf, di lehen sint von meinem herren pischolf Wernharten von Passaw, vnd di zehent datz Rehleisdorf di lehen sint von meinem herren hertzog Friderichen von Osterreich, di vorgenanten vier zehent di han ich meiner hovsvrowen vrowen Margreten vnd irn chinden mit allem dem recht geben als ich si gehabt han von meinem herren dem hertzogen vnd von meinem herren pisscholf Wernharten von Passaw, also mit ovsgenomner red, ob ich niht enwer, dez got niht engeb, so schol si di zehent inne haben di wil si an man beleibet, waer aber daz, daz si einen man naeme, so schulen si halb ir sein vndz an irn tod, vnd meiner chinde halb, vnd swanne si niht en ist, so schuln si meiner chinde gar sein, vnuerzigen meines vatter reht hern Chalhohen von Eberstorf als vnser paider prief gegen ein ander sagent. Vnd dar vber durch pezzer sicherhait gib ich ir disen prief versigelten mit meinem insigel vnd mit meines vatter insigel dem disev sach wol chunt ist. Diser prief ist geben do von Christes geburt ergangen warn tavsent iar, drev hvndert iar, dar nah in dem ainliften iar, an sant Barthlomes tach."}
{"text": "Ich Gedrawt dez alten richter witib von recz vnd all mein eriben veriehen und tuen chund allen den, di disen brief sehen, horen oder lesen, Daz wier mit guetem willen vnd mit verdachtem muet ze der zeit, vnd wier ez wol tuen machten, Elzpeten meiner tochter und Annen meiner Enenchelin den nunnen dez ordens von sand Bernhart vnsern weingarten, der genant ist der pfeffel und ze Reczpach gelegen izt nach der vorgenanten Gedrawten tod den vorgenanten nunnen Elzpeten und Annen gemacht und geben izt, also mit ovzgenomer red, waz der weingart nuczes pringet, den schullen die vorgenanten nunnen iren frum mit schaffen an allen ierrsal. Wer avver daz ier ainevv abging, so schol in die ander inn haben uncz an ieren tod, vnd wen die nicht izt, so schol der vallen ovf dacz goteshovs ze sand Bernhart, vnd schol ver Gedrawten vnd ierem vater Vlreichen dem helfenstainer vnd meinharten ierem wiert vnd allen ieren vordem alle iar einen iartag da von begangen werd nach ieren trewn. Vnd dez sein wier Graf Ott und Graf Perichtolt von Maydburch scherm vnd gwern fuer alle ansprach nach dez landes ze Ostereich recht, vnd Ott von Flednicz ze der zeit dez weingarten Stifter vnd stoerer. Man schol ovch dem vorgenanten Otten dem Fledniczer alle iar von dem weingarten in dem lesen dienen einen emmer weins alter mazz, vnd achtedhalm vnd zwainczig wienner pfenninge. Vnd da legen wier Graf Ott puergraf von maydbureh vnd graf ze Hardekk vnser insigel an disen brief zu einem gezeug diser sache vnd verschreiben wier uns graf perichtolt vnder vnsers prueder insigel Graf Otten ze zeug, wenn wir ze der zeit aygens insigeles nicht enheten. Der sache izt ovch zeug Ott von Flednicz mit seinem insigel dez weingartens stifter und stoerer. Diser brief izt geben nach Cristes gebuerd drewzehen hundert iar, dar nach in dem vierczigisten iar an sand Margareten tag."}
{"text": "Wir Rudolph von Gots gnaden hertzog ze Osterreich ze Steyr und ze Kernden embieten unserm getrewn Ottaker dem Rorer oder wer ie unser purggraf ist ze Steyr unser gnad und alles gut. Wir empfelhen dir ernstleich und wellen, swas der zinse dienste oder guter auzz dem purgfrid datz Steyr hinaus verkouft verschafft gegeben oder versatzt sind, daz du schaffest daz man die hie in unsern purgern daselbs ze Steyr ze kauffend oder ze losend gebe unuerzogenleich als erbar leut erchennent und beschaidenlich dunket. Walt aber des iemt widersein, daz du dich desselben dienstes oder guts underwindest von unsern wegen. Geben ze Ens an sand Tyburcy tag anno domini M ccc sexagesimo."}
{"text": "ICH hadmayrr von Valckhenbergkh vnd ich Rapolt Sein Brueder wier veriechen vnd thuen khundt allen den, di disen brieff lesent, oder horent lesen, di nun Lebent oder hernach khunfftig Seindt, das wier vnss Recht vnnd Redlichen verebent vnnd veriecht haabenn mit vnnser Schwester frauen Margrethn herrnn vlreichs wittibe von Capelln nach vnsers herrn Rath des Edeln Fuersten hertzog Friderichs von osterreich vnnd Nach vnnser baider freundt Rath vmb alles das guet, das vnnss von vnnser muetter anerstorben ist, also beschaidenlichenn, das wier vnnser schwester frauen margrethn geben haben zwen muth waitz Geltes auf zwayen lechen das dem hadreichs bey der Pulka vnnd was jer derselben gulte an den zwayen lechen abgeet, das sollen wier jer erstatten daselbens. so haab ich hadtmayr von valkhenberg geben meiner vorgenandtenn schwester ain halbs fueder weins geltes auf einem weingarten, der da leuth auf dem Gaisperg vnnd den die Reinnsprechten vor mier gehabt haben; was jer derselben gult abgeeth, das solle ich jer erstatten daselbens. so hab ich Rapolt von valckhenperg geben meiner vorgenanten schwester ain halbes fueder wein Geltes auf ainem weingarten, den ich wieder den vetternn khaufft vnnd der da leuth hunder Strasse, vnd was jer derselben gult abgeeth, das soll Sy haaben auf demselben weingartten. Die vorgenanten gult alle soll vnnser schwester fraue Margreth furbass Ledigclichen vnd freilichen haaben vnd allen jeren frumben damit zu schaffen, verkhauffen, versetzen vnnd geben durch jer Seele willen, wem Sy will, an allen jrrsall vnd Sein anch wier der Egenandten gult aller vnser schwester frauen Margrethn Rechter gwer vnnd schenn fuer alle ansprach nach des lants Recht in Osterreich, das dise Redt vnnd dise Sachen fuerbas Statt vnnd vntzerbrochen von vnns vnd von vnsern Erben beleube, davon so geeben wier jer disen brieff zu ainem Sichtigen vhrkhundt vnd zu ainem offen Gezeug vnd zu ainer ebigen vestung diser Sach versigelten mit vnsers herrn jnnsigl des Edlen Fuersten hertzogs fridrichs von Osterreich, vor dem dise Sach gewandlt ist vnnd mit vnser baider Innsigel versigelt, diser brief ist geben zu wienn nach Christy gebuerth dreyzechen hundert vnd darnach jm dreytzechenten Jahre des negsten Erichtag nach St. Jacobs tag."}
{"text": "Wir von gottes genaden abt Hainrich des gotteshuses ze sant Gallen kunden allen dien, die disen brief iemer an gesehent alder horent lesen, ain warhait aller der dinge, so an disem brief geschriben stant. Wir veriehen das, das Walt her der Vedrer burger ze Altsteten fur vns kam vnd vns bat, das wir luhin den zehenden ze Aichberg halben, der da lit in der Owe, swester Willinun Regenschis selgen wirtinnun vnd Walthern ir sun, den hat er vf gegeben fur sich vnd fur alle sin erbon, den haben wir fur luhen der vor genemten swester Willinun vnd ir sun Walthern ze rehtem lehen mit sollichem gedinge, das si in han sol, die wil so si lept, vnd ir sun Walt her, er sige pfaffe alder laige, vnd sol denne wider vallen an Walther den Vedrer ald an sin reht erbon. Wer och das, das du vor genemten swester Willi vnd ir sun Walther budorftint zu ir libes noturft den zehenden ze furchofen, so son su den zehenden Walther dem Vedrer ald sinen rehten erbon wider gen ze koffen, wer aber das, das Walt her der Vedrer alder sin erbon den zehenden nut woltin ald enmohti vmbe su wider kofen, sweders denne lepti, so sol swester Willi alder ir sun Walt her gewalt han ze furkofen den selben zehenden, swer inen aller maist dar vmbe git. Su kamen och des vberain, das Walther der Vedrer den zehenden enphangen het im vnd sinen erbon ierclich vmbe dru malter kornes baider korn, des sol er si ald ir sun ald ir gewissen botten weron ze sant Martis tult, tati aber er des nut, swa su denne an der vordrung des vor geschriben zins schadhaft wurdin, des sol er su gerwe vnd genzlich ledig tun. Ist aber das, das su das gut buhebent vnz an ir ende, so sol Walther der Vedrer ald sin erbon zwen Schilling phenninge Costenzer muns an sant Nicolaus kilchun geben, also das man iro baider jarzit began sol mit dien zwain Schillingen. Der selbon zwaier Schillingen son werden dem lupriester sehs Pfenninge, der das iarzit begat, sehs phenning an die kercen, die da zu gottes licham horet, ainen Schilling vmbe brot armen luton ze ainer spande. Vnd das dis war sige vnd stat belibe, so geben wir disen brief besigelt mit vnserm insigel. Dis beschach ze sant Gallen, in dem jar, do man zalt von gottes geburte druzehenhundert jar, dar nach in dem funfzehenden jar, an des haligen cruce tag in dem maien."}
{"text": "Wier Albrecht von gotes genaden pischof ze Pazzowe be chennen offenlich mit dem brief, daz wier an gesehen haben den gepresten und engung di unser lieb in got Vlreich und der conuent des gotzhaus datz Sand Poelten habent und gehabt habent an ierm chamerhaus daselb gelegen an dem viechmarkcht von zwaier chlainen haeuzlein wegen, di hinden an dasselb ier chamerhaus stozzent, di unser purger Jans Taschner und Fridreich Sneider ze der zeit habent und besitzent, und haben durich lieb und treu di si zu uns habent und durich unsers lieben in got Jansen zden zeiten iers chamrer vleizzigen gepet willen, doch allermaist durich got di in und ierm gotzhaus gegeben und geben auch ledichleich und freileich di egenanten zwai heusel an ier chamerhaus gelegen mit sambpt dem grunt darauf si ligent, so beschaidenlich daz dew fuerbas in, ierm gotz haus und iern nachkoemen pei ierm chamerhaus in aigens weis schullen beleiben, doch also daz si di fuemf schilling und zwainzig wienner phenning geltes di wier darauf haben von uns oder unsern nach koemen mit fuemf phunden fuemf schillingen und zechen wienner phenning abledigen und loesen schullen; di weil aber si des nicht tuent, so schullen si uns desselben diensts davon gepunden sein und nicht mer. Mit uerchuend des briefs versigelt mit unserm grozzen an hangunden insigel. Geben ze sand Poelten, an sand Margreten tag, nach Christes gepurd drewzehen hundert jar darnach in dem siben und sechzigisten jar."}
